<!doctype html>
<!--[if lt IE 7]> <html class="ie6 oldie"> <![endif]-->
<!--[if IE 7]>    <html class="ie7 oldie"> <![endif]-->
<!--[if IE 8]>    <html class="ie8 oldie"> <![endif]-->
<!--[if gt IE 8]><!-->
<html lang="zh-tw">
<!--<![endif]-->
<head>
<meta charset="utf-8">
<meta name="viewport" content="width=device-width, initial-scale=1">
<title>漢川草廬-二十四史-漢書-卷二十八上‧地理志第八上</title>
<link href="../../css/boilerplate.css" rel="stylesheet" type="text/css">
<link href="../../css/Layout.css" rel="stylesheet" type="text/css">
<link rel="stylesheet" type="text/css" href="../../css/responsive-nav.css">
<link rel="stylesheet" type="text/css" href="../../css/styles.css">
<link rel="stylesheet" type="text/css" href="../../css/sm-blue.css">
<link rel="stylesheet" type="text/css" href="../../css/sm-core-css.css">
<link rel="stylesheet" type="text/css" href="../../css/stylesL.css">
<script src="../../script/respond.min.js"></script>
<script src="../../script/responsive-nav.js"></script>
<!-- jQuery -->
<script src="../../script/jquery.js"></script>
<!-- SmartMenus jQuery plugin -->
<script src="../../script/jquery.smartmenus.min.js"></script>
<script src="../../script/menuL2.js"></script>


<!-- SmartMenus jQuery init -->
<script type="text/javascript">
	$(function() {
		$('#main-menu').smartmenus({
			subMenusSubOffsetX: 1,
			subMenusSubOffsetY: -8
		});
	});
</script>
</head>
<body>
<header>
<table style="width:100%; max-width:800px; margin:0 auto;"><tr><td>
      <nav class="nav-collapse">
     <script type="text/javascript">
		TopItems();
	</script>
    </nav>
</td></tr></table>
    <script>
      var navigation = responsiveNav(".nav-collapse", {
        animate: true,                    // Boolean: Use CSS3 transitions, true or false
        transition: 284,                  // Integer: Speed of the transition, in milliseconds
        label: "Menu",                    // String: Label for the navigation toggle
        insert: "after",                  // String: Insert the toggle before or after the navigation
        customToggle: "",                 // Selector: Specify the ID of a custom toggle
        closeOnNavClick: false,           // Boolean: Close the navigation when one of the links are clicked
        openPos: "relative",              // String: Position of the opened nav, relative or static
        navClass: "nav-collapse",         // String: Default CSS class. If changed, you need to edit the CSS too!
        navActiveClass: "js-nav-active",  // String: Class that is added to <html> element when nav is active
        jsClass: "js",                    // String: 'JS enabled' class which is added to <html> element
        init: function(){},               // Function: Init callback
        open: function(){},               // Function: Open callback
        close: function(){}               // Function: Close callback
      });
    </script>
  </header>
<div class="gridContainer clearfix">
  <div id="logo"><a href="../../index.html"><img src="../../image/logo.png" alt="漢川草廬" /></a></div>
  
  <div id="search">  
      <script type="text/javascript">
		googleSearch();
	</script>
  </div>
   
 <div id="nav">
  <nav id="main-nav" role="navigation">
  <!-- Sample menu definition -->
  <ul id="main-menu" class="sm sm-blue">
  <script type="text/javascript">
				MenuItems();
			</script>
   </ul>
  </nav>
</div>
   
 <div id="main">
   <div role="navigation" id="foo" class="nav-collapseL">
 	<h4>二十四史</h4>
 	<ul>
	<li><a href="../a01/a01.htm">史記</a></li>
      <li><a href="../a02/a02.htm">漢書</a></li>
      <li><a href="../a03/a03.htm">後漢書</a></li>
      <li><a href="../a04/a04.htm">三國志</a></li>
      <li><a href="../a05/a05.htm">晉書</a></li>
      <li><a href="../a06/a06.htm">宋書</a></li>
      <li><a href="../a07/a07.htm">南齊書</a></li>
      <li><a href="../a08/a08.htm">梁書</a></li>
      <li><a href="../a09/a09.htm">陳書</a></li>
      <li><a href="../a10/a10.htm">魏書</a></li>
      <li><a href="../a11/a11.htm">北齊書</a></li>
      <li><a href="../a12/a12.htm">周書</a></li>
      <li><a href="../a13/a13.htm">隋書</a></li>
      <li><a href="../a14/a14.htm">南史</a></li>
      <li><a href="../a15/a15.htm">北史</a></li>
      <li><a href="../a16/a16.htm">舊唐書</a></li>
      <li><a href="../a17/a17.htm">新唐書</a></li>
      <li><a href="../a18/a18.htm">舊五代史</a></li>
      <li><a href="../a19/a19.htm">新五代史</a></li>
      <li><a href="../a20/a20.htm">宋史</a></li>
      <li><a href="../a21/a21.htm">遼史</a></li>
      <li><a href="../a22/a22.htm">金史</a></li>
      <li><a href="../a23/a23.htm">元史</a></li>
      <li><a href="../a24/a24.htm">明史</a></li>
    </ul>
<!-- end .navigation --></div>

  <div role="main" class="main">
      <a href="#nav" class="nav-toggleL">Menu</a>
      
<div class="feature"><h5>漢書</h5>　　 <span 
class="style9">卷二十八上 ‧ 地理志第八上</span>
                  <hr />
                  <p>昔在黃帝，作舟車以濟不通，旁行天下，<span class="style7">師古曰：「旁行，謂四出而行之。」</span>方制萬里，畫壄分州，<span 
class="style7">師古曰：「方制，制為方域也。畫謂為之界也。壄，古野字。畫音獲。」</span>得百里之國萬區。是故易稱「先王建萬國，親諸侯」，<span 
class="style7">師古曰：「易比卦象辭。」</span>書云「協和萬國」，<span 
class="style7">師古曰：「虞書堯典之辭也。」</span>此之謂也。堯遭洪水，褱山襄陵，<span 
class="style7">師古曰：「褱字與懷同。懷，包也。襄，駕也。言水大汎溢，包山而駕陵也。」</span>天下分絕，為十二州，<span 
class="style7">師古曰：「九州之外有并州、幽州、營州，故曰十二。水中可居者曰州。洪水汎大，各就高陸，人之所居，凡十二處。」</span>使禹治之。水土旣平，更制九州，列五服，<span 
class="style7">師古曰：「其數在下也。」</span>任土作貢。<span 
class="style7">師古曰：「任其土地所有，以定貢賦之差也。」</span></p>
                  <p>曰：禹敷土，<span 
class="style7">師古曰：「敷，分也，謂分別治之。自此以下皆是夏書禹貢之文。」</span>隨山栞木，奠高山大川。<span 
class="style7">師古曰：「栞，古刊字也。奠，定也。言禹隨行山之形狀而刊斫其木，以為表記，決水通道，故高山大川各得安定也。」</span></p>
                  <p>兾州旣載，<span 
class="style7">師古曰：「兩河間曰兾州。載，始也。兾州，堯所都，故禹治水自兾州始也。」</span>壺口治梁及岐。<span 
class="style7">師古曰：「壺口山在河東。梁山在夏陽。岐山在美陽，即今之岐州岐山縣箭括嶺也。禹循山而西，治衆水。」</span>旣脩太原，至于嶽陽。<span 
class="style7">師古曰：「太原即今之晉陽是也。嶽陽在太原西南。」</span>覃懷厎績，至于衡章。<span 
class="style7">師古曰：「覃懷，近河地名也。底，致也。績，功也。衡章，謂章水橫流而入河也。言禹於覃懷致功以至衡章也。底音之履反。」</span>厥土惟白壤。<span 
class="style7">師古曰：「柔土曰壤。」</span>厥賦上上錯，<span 
class="style7">師古曰：「賦者，發斂土地所生之物以供天子也。上上，第一也。錯，雜也。言賦第一，又雜出諸品也。」</span>厥田中中。<span 
class="style7">師古曰：「言其高下之形摠於九州之中為第五也。一曰，為其肥瘠之等差也。它皆類此。」</span>恒、衞旣從，大陸旣作。<span 
class="style7">師古曰：「恒、衞，二水名。恒水出恒山，衞水在靈壽。大陸，澤名，在鉅鹿北。言恒、衞之水各從故道，大陸之澤已可耕作也。」</span>鳥夷皮服。<span 
class="style7">師古曰：「此東北之夷，搏取鳥獸，食其肉而衣其皮也。一說，居在海曲，被服容止皆象鳥也。」</span>夾右碣石，入于河。<span 
class="style7">師古曰：「碣石，海邊山名也。言禹夾行此山之右而入于河，逆上也。」</span></p>
                  <p>泲、河惟兖州。<span 
class="style7">師古曰：「泲本濟水之字，從水市聲。言此州東南據濟水，西北距河。泲音姊。」</span>九河旣道，<span 
class="style7">師古曰：「九河，河水分為九，各從其道。爾雅曰：『徒駭、太史、馬頰、覆鬴、胡蘇、簡、絜、鉤般、鬲津，是曰九河。』一說，道讀曰導。導，治也。」</span>雷夏旣澤，雍、沮會同，<span 
class="style7">師古曰：「雷夏，澤名，在濟陰城陽西北。言此澤還復其故，而雍、沮二水同會其中也。沮音千余反。」</span>桑土旣蠶，是降丘宅土。<span 
class="style7">師古曰：「降，下也。宅，居也。言此地宜桑，先時人衆避水，皆上丘陵，今水害除，得以蠶織，故皆下丘居平土也。」</span>厥土黑墳，<span 
class="style7">師古曰：「色黑而墳起也。墳音扶粉反。」</span>屮繇木條。<span 
class="style7">師古曰：「屮，古草字也。繇，悅茂也。條，脩暢也。繇音弋昭反。」</span>厥田中下，<span 
class="style7">師古曰：「第六也。」</span>賦貞，<span 
class="style7">師古曰：「貞，正也。州第九，賦亦正當也。」</span>作十有三年迺同。<span 
class="style7">師古曰：「治水十三年，乃同於它州，言用功多也。」</span>厥貢漆絲，<span 
class="style7">師古曰：「貢，獻也。地宜漆林，又善蠶絲，故以獻也。」</span>厥棐織文。<span 
class="style7">師古曰：「棐與篚同。篚，竹器，筐屬也。織文，錦綺之類，盛於筐篚而獻之。」</span>浮于泲、漯，通于河。<span 
class="style7">師古曰：「浮，以舟渡也。泲、漯，二水名。漯水出東郡東武陽。因水入水曰通。漯音它合反。」</span></p>
      <p>海、岱惟青州。<span class="style7">師古曰：「東北據海，西南距岱。岱即太山也。」</span>嵎夷旣略，惟、甾其道。<span 
class="style7">師古曰：「嵎夷，地名也，即陽谷所在。略，言用功少也。惟、甾，二水名。皆復故道也。惟水出琅邪箕屋山。甾水出泰山萊蕪縣。惟字今作濰，甾字或作淄，古今通用也。一曰，道讀曰導。導，治也。」</span>厥土白墳，海瀕廣潟。<span 
class="style7">師古曰：「瀕，水涯也。潟，鹵鹹之地。瀕音頻，又音賔。潟音昔。」</span>田上下，賦中上。<span 
class="style7">師古曰：「田第三，賦第四。」</span>貢鹽、絺，海物惟錯，<span 
class="style7">師古曰：「葛之精者曰絺。海中物產旣多，故雜獻。」</span>岱畎絲、枲、鈆、松、怪石，<span 
class="style7">師古曰：「畎，小谷也。枲，麻屬也。鈆，青金也。怪石，石之次玉美好者也。言岱山之谷，出絲、枲、鈆、松、怪石五種，皆獻之。畎音工犬反。」</span>萊夷作牧，厥棐檿絲。<span 
class="style7">師古曰：「萊山之夷，地宜畜牧。檿，檿桑也。食檿之蠶絲，可以弦琴瑟。檿音烏簟反。」</span>浮于汶，達于泲。<span 
class="style7">師古曰：「汶水出泰山郡萊蕪縣原山。言渡汶水西達于泲也。汶音問。」</span></p>
                  <p>海、岱及淮惟徐州。<span class="style7">師古曰：「東至海，北至岱，南及淮。」</span>淮、沂其乂，蒙、羽其蓺。<span 
class="style7">師古曰：「淮、沂二水已治，蒙、羽二山皆可種藝也。淮出大復山。沂出泰山。沂音牛依反。」</span>大壄旣豬，東原厎平。<span 
class="style7">師古曰：「大野即鉅野澤也。豬，停水也。東原，地名。厎，致也。言大野之水旣已停蓄也。東原之地致功而平可耕稼也。」</span>厥土赤埴墳，草木漸包。<span 
class="style7">師古曰：「埴，黏土也。漸包，言相漸及包裹而生。」</span>田上中，賦中中。<span 
class="style7">師古曰：「田第二，賦第五。」</span>貢土五色，<span 
class="style7">師古曰：「王者取五色土，封以為太社，而此州畢貢之，言備有。」</span>羽畎夏狄，嶧陽孤桐，<span 
class="style7">師古曰：「羽畎，羽山之谷也。夏狄，狄雉之羽可為旌旄者也，羽山之谷出焉。嶧陽，嶧山之陽也。山南曰陽。孤桐，特生之桐也，可為琴瑟，嶧山之南生焉。嶧音驛。」</span>泗瀕浮磬，<span 
class="style7">師古曰：「泗水之涯浮出好石，可為磬也。泗水出濟陰乘氏縣。」</span>淮夷蠙珠洎魚，<span 
class="style7">師古曰：「淮夷，淮水上之夷也。蠙珠，珠名。洎，及也。言其地出珠及美魚也。蠙音步千反，字或作玭。」</span>厥棐玄纖縞。<span 
class="style7">師古曰：「玄，黑也。纖，細繒也。縞，鮮支也，即今所謂素者也。言獻黑細繒及鮮支也。」</span>浮于淮、泗，達于河。<span 
class="style7">師古曰：「渡二水而入于河。」</span></p>
                  <p>淮、海惟揚州。<span class="style7">師古曰：「北據淮，南距海。」</span>彭蠡旣豬，陽鳥逌居。<span 
class="style7">師古曰：「彭蠡，澤名，在彭澤縣西北。陽鳥，隨陽之鳥也。言彭蠡之水旣已蓄聚，則鴻鴈之屬所共居之。蠡音禮。」</span>三江旣入，震澤厎定。<span 
class="style7">師古曰：「三江，謂北江、中江、南江也。震澤在吳西，即具區也。厎，致也。言三江旣入，則震澤致定。」</span>篠簜旣敷，<span 
class="style7">師古曰：「篠，小竹也。簜，大竹也。敷謂布地而生也。篠音先了反。簜音蕩。」</span>屮夭木喬。<span 
class="style7">師古曰：「夭，盛貌也。喬，上竦也。夭音於驕反。喬音橋，又音驕。」</span>厥土塗泥。<span 
class="style7">師古曰：「瀸洳溼也。」</span>田下下，賦下上錯。<span 
class="style7">師古曰：「田第九，賦第七。又雜出諸品。」</span>貢金三品，<span 
class="style7">師古曰：「金、銀、銅。」</span>瑤、瑻、篠簜，齒、革、羽毛，<span 
class="style7">師古曰：「瑤、瑻，皆美玉名也。齒，象齒也。革，犀革也。羽旄，謂衆鳥之羽可為旄者也。瑻音昆。」</span>鳥夷卉服，<span 
class="style7">師古曰：「鳥夷，東南之夷善捕鳥者也。卉服，絺葛之屬。」</span>厥棐織貝，<span 
class="style7">師古曰：「織謂細布也。貝，水蟲也，古以為貨。」</span>厥包橘、柚，錫貢。<span 
class="style7">師古曰：「柚，似橘而大，其味尤酸。橘、柚皆不耐寒，故包裹而致之也。錫貢者，須錫命而獻之，言不常來也。柚音弋救反。」</span>均江海，通于淮、泗。<span 
class="style7">師古曰：「均，平也。通淮、泗而入江海，故云平。」</span></p>
                  <p>荊及衡陽惟荊州。<span class="style7">師古曰：「北據荊山，南及衡山之陽也。」</span>江、漢朝宗于海。<span 
class="style7">師古曰：「江、漢二水歸入于海，有似諸侯朝於天子，故曰朝宗。宗，尊也。」</span>九江孔殷，<span 
class="style7">師古曰：「孔，甚也。殷，中也。言江水於此州界分為九道，甚得地形之中。」</span>沱、灊旣道，雲夢，土作乂。<span 
class="style7">師古曰：「沱、灊，二水名，自江出為沱，自漢出為灊。雲夢，澤名。言二水旣從其道，則雲夢之土可為畎畝之治也。沱音徒何反。灊音潛。一曰，道讀曰導。導，治也。」</span>厥土塗泥。田下中，賦上下。<span 
class="style7">師古曰：「田第八，賦第三。」</span>貢羽旄、齒、革，金三品，<span 
class="style7">師古曰：「自金以上所貢與揚州同。」</span>杶、幹、栝、柏，厲、砥、砮、丹，<span 
class="style7">師古曰：「杶木似樗而實。幹，柘也。栝木柏葉而松身。厲，磨也。砥，其尤細者也。砮，石名，可為矢鏃。丹，赤石也，所謂丹沙者也。杶音丑倫反。栝音古活反。砥音指，又音扺。砮音奴。」</span>惟箘簵、楛，三國厎貢厥名，<span 
class="style7">師古曰：「箘簵，竹名，楛，木名也，皆可為矢。言此州界本有三國致貢斯物，其名稱美也。箘音囷。簵音路。楛音怙。」</span>包匭菁茅，<span 
class="style7">師古曰：「匭，柙也。菁，菜也，可以為葅。茅可以縮酒。苞其茅匭其菁而獻之。匭音軌。菁音精。」</span>厥棐玄纁璣組，<span 
class="style7">師古曰：「玄，黑色。纁，絳也。璣，珠之不圜者。組，綬類也。纁音勳。璣音機，又音祈。」</span>九江納錫大龜。<span 
class="style7">師古曰：「大龜尺有二寸，出於九江。錫命而納，不常獻也。」</span>浮于江、沱、灊、漢，逾于洛，至于南河。<span 
class="style7">師古曰：「逾，越也。言渡四水而越洛，乃至南河也。南河在兾州南。」</span></p>
                  <p>荊、河惟豫州。<span class="style7">師古曰：「西南至荊山，北距河水。」</span>伊、雒、瀍、澗旣入于河，<span 
class="style7">師古曰：「伊出陸渾山，雒出冢領山，瀍出穀成山，澗出黽池山，四水皆入河。」</span>滎、波旣豬，<span 
class="style7">師古曰：「滎，沇水泆出所為也，即今滎澤是也。波，亦水名。言其水並已遏聚矣。一說，謂滎水之波。」</span>道荷澤，被盟豬。<span 
class="style7">師古曰：「荷澤在湖陵。盟豬亦澤名，在荷之東北。言治荷澤之水衍溢，則使被及盟豬，不常入也。道讀曰導。荷音歌。被音被馬之被。盟音孟。」</span>厥土惟壤，下土墳壚。<span 
class="style7">師古曰：「高地則壤，下地則墳。壚謂土之剛黑者也，音盧。」</span>田中上，賦錯上中。<span 
class="style7">師古曰：「田第四，賦第二，雜出第一。」</span>貢漆、枲、絺、紵、棐纖纊，<span 
class="style7">師古曰：「紵，織紵為布及綀也。纖纊，細綿也。紵音佇。纊音曠。」</span>錫貢磬錯。<span 
class="style7">師古曰：「錯，治玉之石。磬錯，言可以治磬也。亦待錫命而貢。」</span>浮于洛，入于河。<span 
class="style7">師古曰：「因洛入河也。」</span></p>
                  <p>華陽、黑水惟梁州。<span class="style7">師古曰：「東據華山之南，西距黑水。」</span>崏、嶓旣蓺，沱、灊旣道，<span 
class="style7">師古曰：「崏，崏山也。嶓，嶓冢山也。言水已去，二山之土皆可種藝。沱、灊，二水，治從故道也。崏音旻。嶓音波。道讀曰導。」</span>蔡、蒙旅平，和夷厎績。<span 
class="style7">師古曰：「蔡、蒙，二山名。旅，陳也。旅平，言已平治而陳祭也。和夷，地名，亦以致功可耕稼也。」</span>厥土青黎。<span 
class="style7">師古曰：「色青而細疏。」</span>田下上，賦下中三錯。<span 
class="style7">師古曰：「田第七，賦第八，又雜出第七至第九，凡三品。」</span>貢璆、鐵、銀、鏤、砮、磬，<span 
class="style7">師古曰：「璆，美玉也。鏤，剛鐵也。磬，磬石也。璆音虯。」</span>熊、羆、狐、貍、織皮。<span 
class="style7">師古曰：「織皮，謂罽也。言貢四獸之皮，又貢雜罽。」</span>西頃因桓是倈，<span 
class="style7">師古曰：「西頃，山名，在臨洮西南。桓，水名也。言治西頃山，因桓水是來，無它道也。頃讀曰傾。」</span>浮于灊，逾于沔，<span 
class="style7">師古曰：「漢上曰沔，音莫踐反。」</span>入于渭，亂于河。<span 
class="style7">師古曰：「正絕流曰亂。」</span></p>
                  <p>黑水、西河惟雍州。<span 
class="style7">師古曰：「西據黑水，東距西河。西河即龍門之河也，在兾州西，故曰西河。」</span>弱水旣西，<span 
class="style7">師古曰：「治使西流至合黎。」</span>涇屬渭汭。<span 
class="style7">師古曰：「屬，逮也。水北曰汭。言治涇水入于渭也。屬音之欲反。汭音芮，又音而悅反。」</span>漆、沮旣從，酆水逌同。<span 
class="style7">師古曰：「漆、沮，即馮翊之洛水也。酆水出鄠之南山。言漆、沮旣從入渭，酆水亦來同也。逌，古攸字也。攸，所也。沮音七余反。」</span>荊、岐旣旅，<span 
class="style7">師古曰：「荊、岐，二山名。荊在岐東。言二山治畢，已旅祭也。」</span>終南、惇物，至于鳥鼠。<span 
class="style7">師古曰：「終南、惇物二山皆在武功。鳥鼠山在隴西首陽西南。自終南西出至于鳥鼠也。」</span>原隰厎績，至于豬壄。<span 
class="style7">師古曰：「高平曰原，下溼曰隰。豬野，地名。言皆致功也。」</span>三危旣宅，三苗丕敘。<span 
class="style7">師古曰：「三危，山名，已可居也。三苗，本有苗氏之族，徙居於此，分而為三，故言三苗。今皆大得其次敘。」</span>厥土黃壤。田上上，賦中下。<span 
class="style7">師古曰：「田第一，賦第六。」</span>貢球、琳、琅玕。<span 
class="style7">師古曰：「球、琳，皆玉名。琅玕，石似珠者也。球音求，又音虯。琳音林。琅音郎。玕音干。」</span>浮于積石，至于龍門西河，<span 
class="style7">師古曰：「積石山在金城西南，龍門山在河東之西界，皆河水所經。」</span>會于渭汭。<span 
class="style7">師古曰：「逆流曰會。自渭北涯逆流西上。」</span>織皮昆崙、析支、渠叟，西戎即敘。<span 
class="style7">師古曰：「昆崙、析支、渠叟，三國名也。言此諸國皆織皮毛，各得其業。而西方遠戎，並就次敘也。叟讀曰搜。」</span></p>
                  <p>道汧及岐，至于荊山，<span 
class="style7">師古曰：「自此以下，更說所治山水首尾之次也。治山通水，故舉山言之。汧山在汧縣西。道讀曰導。後皆類此。汧音苦堅反。」</span>逾于河；<span 
class="style7">師古曰：「即梁山龍門。」</span>壺口、雷首，至于大嶽；<span 
class="style7">師古曰：「自壺口、雷首而至大嶽也。雷首在河東蒲阪南。大嶽即所謂嶽陽者。」</span>厎柱、析城，至于王屋；<span 
class="style7">師古曰：「厎柱在陝縣東北，山在河中，形若柱也。析城山在濩澤西南。王屋山在垣縣東北。」</span>太行、恒山，至于碣石，入于海。<span 
class="style7">師古曰：「太行山在河內山陽西北。恒山在上曲陽西北。言二山連延，東北接碣石而入于海。行音胡郎反。」</span>西傾、朱圉、鳥鼠，至于太華；<span 
class="style7">師古曰：「朱圉山在漢陽兾縣南。太華即今華陰山。」</span>熊耳、外方、桐栢，至于倍尾。<span 
class="style7">師古曰：「熊耳在陝東。外方在潁川故縣，即崇高也。桐柏在平氏東南。倍尾在安陸東北。言四山相連也。倍讀曰陪。」</span>道嶓冢，至于荊山；<span 
class="style7">師古曰：「嶓冢山在梁州南。此荊山在南郡臨沮東北。嶓音波。」</span>內方，至于大別；<span 
class="style7">師古曰：「內方在荊州。大別在廬江安豐也。」</span>崏山之陽，至于衡山，<span 
class="style7">師古曰：「崏山在蜀郡湔氐西。衡山在長沙湘南之東南。崏山，江所出。衡山，江所經。」</span>過九江，至于敷淺原。<span 
class="style7">師古曰：「敷淺原，一名傅昜山，在豫章歷陵南。」</span></p>
                  <p>道弱水，至于合藜，餘波入于流沙。<span 
class="style7">師古曰：「合藜山在酒泉。流沙在敦煌西。」</span>道黑水，至于三危，入于南海。<span 
class="style7">師古曰：「黑水出張掖雞山，南流至敦煌，過三危山，又南流而入于南海。」</span>道河積石，至于龍門，<span 
class="style7">師古曰：「積石山在河關西羌中。龍門山在夏陽北。言治河施功，自積石起，鑿山穿地，以通其流，至龍門山也。」</span>南至于華陰，東至于厎柱，<span 
class="style7">師古曰：「自龍門南流以至華陰，又折而東經厎柱。」</span>又東至于盟津，<span 
class="style7">師古曰：「盟讀曰孟。孟津在洛陽之北，都道所湊，故號孟津。孟，長大也。」</span>東過洛汭，至于大伾，<span 
class="style7">師古曰：「洛汭，洛入河處，蓋今所謂洛口也。山再重曰伾。大伾山在成皐。伾音平鄙反。」</span>北過降水，至于大陸，<span 
class="style7">師古曰：「降水在信都。大陸在鉅鹿。」</span>又北播為九河，<span 
class="style7">師古曰：「播，布也。」</span>同為逆河，入于海。<span 
class="style7">師古曰：「同，合也。九河又合而為一，名為逆河，言相迎受也。海即渤海是也。」</span>嶓冢道漾，東流為漢，<span 
class="style7">師古曰：「漾水出隴西氐道，東流過武關山南為漢。禹治漾水自嶓冢始也。漾音恙。」</span>又東為滄浪之水，<span 
class="style7">師古曰：「出荊山東南流為滄浪之水，即漁父所歌者也。浪音琅。」</span>過三澨，至于大別，<span 
class="style7">師古曰：「三澨水在江夏竟陵。澨音筮。」</span>南入于江，<span 
class="style7">師古曰：「觸大別山而南入江也。」</span>東匯澤為彭蠡，<span 
class="style7">師古曰：「匯，迴也，又東迴而為彭蠡澤也。匯音胡賄反。」</span>東為北江，入于海。<span 
class="style7">師古曰：「自彭蠡江分為三，遂為北江而入海。」</span>崏山道江，東別為沱，<span 
class="style7">師古曰：「別而出也，江東南流，沱東行也。沱音徒何反。」</span>又東至于醴，<span 
class="style7">師古曰：「醴水在荊州。」</span>過九江，至于東陵，<span 
class="style7">師古曰：「東陵，地名。」</span>東迆北會于匯，<span 
class="style7">師古曰：「迆，溢也。東溢分流，都共北會彭蠡也。迆音弋爾反。」</span>東為中江，入于海。<span 
class="style7">師古曰：「亦自彭蠡出。」</span>道沇水，東流為泲，<span 
class="style7">師古曰：「泉出王屋山，名為沇，流去乃為泲也。沇音弋臠反。」</span>入于河，軼為滎，<span 
class="style7">師古曰：「軼與溢同。言濟水入河，並流而南，截河，又並流溢出，乃為滎澤。一曰軼，過也，音逸。」</span>東出于陶丘北，<span 
class="style7">師古曰：「陶丘，丘再重也，在濟陰定陶西南。」</span>又東至于荷，<span 
class="style7">師古曰：「即荷澤。」</span>又東北會於汶，<span 
class="style7">師古曰：「濟與汶合。」</span>又北東入于海。<span 
class="style7">師古曰：「北折而東也。」</span>道淮自桐柏，東會于泗、沂，東入于海。道渭自鳥鼠同穴，東會于酆，又東至于涇，又東過漆、沮，入于河。道洛自熊耳，東北會于澗、瀍，又東會于伊，又東北入于河。</p>
                  <p>九州逌同，<span class="style7">師古曰：「各以其所而同法。」</span>四奧旣宅，<span 
class="style7">師古曰：「奧讀曰墺，謂土之可居者也。宅亦居也。言四方之土已可定居也。墺音於六反。」</span>九山栞旅，<span 
class="style7">師古曰：「九州之山皆已栞木通道而旅祭也。」</span>九川滌原，<span 
class="style7">師古曰：「九州泉源皆已清滌無壅塞。」</span>九澤旣陂，<span 
class="style7">師古曰：「九州陂澤皆已遏障無決溢。」</span>四海會同。<span 
class="style7">師古曰：「四海之內皆同會京師。」</span>六府孔修，<span 
class="style7">師古曰：「水、火、金、木、土、穀皆甚治。」</span>庶土交正，厎慎財賦，<span 
class="style7">師古曰：「言衆土各以其所出，交易有無，而不失正，致慎貨財，以供貢賦。」</span>咸則三壤，成賦中國。<span 
class="style7">師古曰：「言皆隨其土田上中下三品，而成其賦於中國也。中國，京師也。」</span>錫土姓：「祗台德先，不距朕行。」<span 
class="style7">師古曰：「台，養也。言封諸侯，賜之土田，因以為姓。所敬養者，惟德為先，故無距我之行也。台音怡。」</span></p>
                  <p>五百里甸服：<span 
class="style7">師古曰：「規方千里，最近王城者為甸服，則四面五百里也。甸之為言田也，主為王者治田。」</span>百里賦內總，<span 
class="style7">師古曰：「自此以下，說甸服之內，以差言之也。緫，禾稿摠入也。內讀曰納。下皆類此。」</span>二百里內銍，<span 
class="style7">師古曰：「銍謂所刈，即禾穗也。銍音窒。」</span>三百里內戛服，<span 
class="style7">師古曰：「戛，稾也。言服者，謂有役則服之耳。戛音工黠反。」</span>四百里粟，五百里米。<span 
class="style7">師古曰：「精者納少，麤者納多。」</span>五百里侯服：<span 
class="style7">師古曰：「此次甸服之外方五百里也。侯，候也，主斥候而服事也。」</span>百里采，<span 
class="style7">師古曰：「又說侯服內之差次也。采，事也，王事則供之，不主一也。」</span>二百里男國，<span 
class="style7">師古曰：「男之言任，任王事者。」</span>三百里諸侯。<span 
class="style7">師古曰：「三百里同主斥候，故合而言之為一等。」</span>五百里綏服：<span 
class="style7">師古曰：「此又次侯服外之五百里也。綏，安也，言其安服王者政敎。」</span>三百里揆文敎，<span 
class="style7">師古曰：「揆度王者文敎而行之也。三百里皆同。」</span>二百里奮武衞。<span 
class="style7">師古曰：「奮其武力以衞王者。二百里皆同。」</span>五百里要服：<span 
class="style7">師古曰：「此又次綏服外之五百里也。要，以文敎要來之也。要音一遙反。」</span>三百里夷，<span 
class="style7">師古曰：「夷，易也，言行平易之法也。三百里皆同。」</span>二百里蔡。<span 
class="style7">師古曰：「蔡，法也，遵刑法而已。二百里皆同。」</span>五百里荒服：<span 
class="style7">師古曰：「又次要服外五百里，此五服之最在外者也。荒，言其荒忽，各因本俗。」</span>三百里蠻，<span 
class="style7">師古曰：「蠻謂以文德蠻幕而覆之。三百里皆同。」</span>二百里流。<span 
class="style7">師古曰：「任其流移，不考詰也。二百里皆同。」</span>東漸于海，西被于流沙，朔、南洎，聲敎訖于四海。<span 
class="style7">師古曰：「漸，入也。被，加也。朔，北方也。訖，盡也。言東入于海，西加流沙，北方南方皆及，聲敎盡於四海也。一曰，漸，浸；洎，及也。」</span></p>
                  <p>禹錫玄圭，告厥成功。<span 
class="style7">師古曰：「玄，天色也。堯以禹治水功成，故賜玄圭以表之也。自此以上，皆禹貢之文。」</span></p>
                  <p>後受禪於虞，為夏后氏。</p>
                  <p>殷因於夏，亡所變改。周旣克殷，監於二代而損益之，定官分職，改禹徐、梁二州合之於雍、青，<span 
class="style7">師古曰：「省徐州以入青州，并梁州以合雍州。」</span>分兾州之地以為幽、并。故周官有職方氏，<span 
class="style7">師古曰：「夏官之屬也。職，主也，主四方之土地。」</span>掌天下之地，辯九州之國。</p>
                  <p>東南曰揚州：其山曰會稽，<span class="style7">師古曰：「在山陰縣。」</span>藪曰具區，<span 
class="style7">師古曰：「藪，大澤也。具區在吳也。」</span>川曰三江，𥧲曰五湖；<span class="style7">師古曰：「𥧲，古浸字也。川，水之通流者也。浸謂引以灌溉者。五湖在吳。」</span>其利金、錫、竹箭；民二男五女；畜宜鳥獸，<span 
class="style7">師古曰：「鳥，孔翠之屬。獸，犀象之屬。」</span>穀宜稻。</p>
                  <p>正南曰荊州：其山曰衡，藪曰雲夢，川曰江、漢，寖曰潁、湛；<span 
class="style7">師古曰：「潁水出陽城陽乾山，宜屬豫州。許慎又云『湛水，豫州浸』。並未詳也。湛音直林反，又音直減反。」</span>其利丹、銀、齒、革；民一男二女；畜及穀宜，與揚州同。</p>
                  <p>河南曰豫州：其山曰華，<span class="style7">師古曰：「即華陰之華山也。連延東出，故屬豫州。」</span>藪曰圃田，<span 
class="style7">師古曰：「在中牟。」</span>川曰滎、雒，寖曰波、溠；<span 
class="style7">師古曰：「滎即沇水所溢者也。波即上禹貢所云滎波者也。溠水在楚，亦不當為豫州浸也。溠音莊亞反。」</span>其利林、漆、絲枲；民二男三女；畜宜六擾，<span 
class="style7">師古曰：「馬、牛、羊、豕、犬、雞也。謂之擾者，言人所馴養也。擾音人沼反。」</span>其穀宜五種。<span 
class="style7">師古曰：「黍、稷、菽、麥、稻。」</span></p>
                  <p>正東曰青州：其山曰沂，藪曰孟諸，<span 
class="style7">師古曰：「沂山在蓋縣，即沂水所出也。孟諸，即盟豬也。」</span>川曰淮、泗，寖曰沂、沭；<span 
class="style7">師古曰：「沭水出東莞，音術。」</span>其利蒲、魚；民二男三女；其畜宜雞、狗，穀宜稻、麥。</p>
                  <p>河東曰兖州：其山曰岱，藪曰泰壄，<span class="style7">師古曰：「即大野。」</span>其川曰河、泲，浸曰盧、濰；<span 
class="style7">師古曰：「盧水在濟北盧縣。鄭康成讀曰雷，非也。」</span>其利蒲、魚；民二男三女；其畜宜六擾，穀宜四種。<span 
class="style7">師古曰：「馬、牛、羊、豕、犬、雞，黍、稷、稻、麥也。」</span></p>
                  <p>正西曰雍州：其山曰嶽，<span class="style7">師古曰：「即吳嶽也。」</span>藪曰弦蒲，<span 
class="style7">師古曰：「在汧縣。」</span>川曰涇、汭，<span 
class="style7">師古曰：「汭在豳地。詩大雅公劉之篇曰『汭鞠之即』。」</span>其浸曰渭、洛；<span 
class="style7">師古曰：「洛即漆、沮也，在馮翊。」</span>其利玉、石；其民三男二女；畜宜牛、馬，穀宜黍、稷。</p>
                  <p>東北曰幽州：其山曰醫無閭，<span class="style7">師古曰：「在遼東。」</span>藪曰豯養，<span 
class="style7">師古曰：「在長廣。」</span>川曰河、泲，浸曰菑、時；<span 
class="style7">師古曰：「菑出萊蕪。時水出般陽。」</span>其利魚、鹽；民一男三女；畜宜四擾，<span 
class="style7">師古曰：「馬、牛、羊、豕。」</span>穀宜三種。<span 
class="style7">師古曰：「黍、稷、稻。」</span></p>
                  <p>河內曰兾州：其山曰霍，<span class="style7">師古曰：「在平陽永安縣東北。」</span>藪曰揚紆，<span 
class="style7">師古曰：「爾雅曰『秦有揚紆』，而此以為兾州，未詳其義及所在。」</span>川曰漳，寖曰汾、潞；<span 
class="style7">師古曰：「漳水出上黨長子。汾水出汾陽北山。潞出歸德。」</span>其利松、柏；民五男三女；畜宜牛、羊，穀宜黍、稷。</p>
                  <p>正北曰并州：其山曰恒山，藪曰昭餘祁，<span 
class="style7">師古曰：「在太原鄔縣。鄔音一戶反，又音於庶反。」</span>川曰虖池、嘔夷，寖曰淶、易；<span 
class="style7">師古曰：「虖池出鹵城。嘔夷出平舒。淶出廣昌。易出故安。虖音呼。池音徒河反。嘔音於侯反。」</span>其利布帛；民二男三女；畜宜五擾，<span 
class="style7">師古曰：「馬、牛、羊、犬、豕。」</span>穀宜五種。</p>
                  <p>而保章氏掌天文，以星土辯九州之地，所封封域皆有分星，以視吉凶。<span 
class="style7">師古曰：「保章氏，春官之屬也。保，守也，言守天文之職也。分音扶問反。」</span></p>
                  <p>周爵五等，而土三等：公、侯百里，伯七十里，子、男五十里。不滿為附庸，蓋千八百國。而太昊、黃帝之後，唐、虞侯伯猶存，帝王圖籍相踵而可知。周室旣衰，禮樂征伐自諸侯出，轉相吞滅，數百年閒，列國秏盡。<span 
class="style7">師古曰：「秏，滅也，音呼到反。」</span>至春秋時，尚有數十國，五伯迭興，緫其盟會。<span 
class="style7">師古曰：「此五伯謂齊桓、宋襄、晉文、秦穆、楚莊也。迭，互也。伯讀曰霸。迭音徒結反。」</span>陵夷至於戰國，天下分而為七，<span 
class="style7">師古曰：「謂秦、韓、魏、趙、燕、齊、楚也。」</span>合從連衡，經數十年。秦遂并兼四海。以為周制微弱，終為諸侯所喪，故不立尺土之封，分天下為郡縣，盪滅前聖之苗裔，靡有孑遺者矣。</p>
                  <p>漢興，因秦制度，崇恩德，行簡易，以撫海內。至武帝攘卻胡、越，開地斥境，南置交阯，北置朔方之州，<span 
class="style7">師古曰：「胡廣記云，漢旣定南越之地，置交阯刺史，別於諸州，令持節治蒼梧，分雍州置朔方刺史。」</span>兼徐、梁、幽、并夏、周之制，改雍曰涼，改梁曰益，凡十三部，置刺史。先王之迹旣遠，地名又數改易，<span 
class="style7">師古曰：「數音所角反。」</span>是以采獲舊聞，考迹詩書，推表山川，以綴禹貢、周官、春秋，下及戰國、秦、漢焉。<span 
class="style7">師古曰：「中古以來，說地理者多矣，或解釋經典，或撰述方志，競為新異，妄有穿鑿，安處互會，頗失其真。後之學者，因而祖述，曾不考其謬論，莫能尋其根本。今並不錄，蓋無尤焉。」</span></p>
                  <p>京兆尹，<span 
class="style7">故秦內史，高帝元年屬塞國，二年更為渭南郡，九年罷，復為內史。武帝建元六年分為右內史，太初元年更為京兆尹。</span>元始二年戶十九萬五千七百二，口六十八萬二千四百六十八。<span 
class="style7">師古曰：「漢之戶口當元始時最為殷盛，故志舉之以為數也。後皆類此。」</span>縣十二：長安，<span 
class="style7">高帝五年置。惠帝元年初城，六年成。戶八萬八百，口二十四萬六千二百。王莽曰常安。師古曰：「王莽篡位，改漢郡縣名，普易之也。下皆類此。」</span>新豐<span 
class="style7">，驪山在南，故驪戎國。秦曰驪邑。高祖七年置。應劭曰：「太上皇思東歸，於是高祖改築城寺街里以象豐，徙豐民以實之，故號新豐。」</span>船司空，<span 
class="style7">莽曰船利。服虔曰：「縣名。」師古曰：「本主船之官，遂以為縣。」</span>藍田，<span 
class="style7">山出美玉，有虎候山祠，秦孝公置也。</span>華陰，<span 
class="style7">故陰晉，秦惠文王五年更名寧秦，高帝八年更名華陰。太華山在南，有祠，豫州山。集靈宮，武帝起。莽曰華壇也。</span>鄭，<span 
class="style7">周宣王弟鄭桓公邑。有鐵官。應劭曰：「宣王母弟友所封也。其子與平王東遷，更稱新鄭。」臣瓚曰：「周自穆王以下都於西鄭，不得以封桓公也。初桓公為周司徒，王室將亂，故謀於史伯而寄帑與賄於虢、會之間。幽王旣敗，二年而滅會，四年而滅虢，居於鄭父之丘，是以為鄭桓公，無封京兆之文也。」師古曰：「春秋外傳云：『幽王旣敗，鄭桓公死之，其子武公與平王東遷。』故左氏傳云：『我周之東遷，晉、鄭焉依。』又鄭莊公云『我先君新邑於此』，蓋道新鄭也。穆王以下無都西鄭之事，瓚說非也。會音工外反。」</span>湖，<span 
class="style7">有周天子祠二所。故曰胡，武帝建元年更名湖。</span>下邽，<span 
class="style7">應劭曰：「秦武公伐邽戎，置有上邽，故加下。」師古曰：「邽音圭，取邽戎之人而來為此縣。」</span>南陵，<span 
class="style7">文帝七年置。沂水出藍田谷，北至霸陵入霸水。霸水亦出藍田谷，北入渭。古曰茲水，秦穆公更名以章霸功，視子孫。師古曰：「沂音先歷反。視讀曰示。」</span>奉明，<span 
class="style7">宣帝置也。</span>霸陵，<span class="style7">故芷陽，文帝更名。莽曰水章也。</span>杜陵。<span 
class="style7">故杜伯國，宣帝更名。有周右將軍杜主祠四所。莽曰饒安也。</span></p>
                  <p>左馮翊，<span 
class="style7">故秦內史，高帝元年屬塞國，二年更名河上郡，九年罷，復為內史。武帝建元六年分為左內史，太初元年更名左馮翊。</span>戶二十三萬五千一百一，口九十一萬七千八百二十二。縣二十四：高陵，<span 
class="style7">左輔都尉治。莽曰千春。</span>櫟陽，<span 
class="style7">秦獻公自雍徙。莽曰師亭。如淳曰：「櫟音藥。」</span>翟道，<span 
class="style7">莽曰渙。</span>池陽，<span 
class="style7">惠帝四年置。巀嶭山在北。應劭曰：「在池水之陽。」師古曰：「巀嶭，即今俗所呼嵯峨山是也，音巀齧。音才葛反，又音五葛反。」</span>夏陽，<span 
class="style7">故少梁，秦惠文王十一年更名。禹貢梁山在西北，龍門山在北。有鐵官。莽曰兾亭。</span>衙，<span 
class="style7">莽曰達昌。如淳曰：「衙音牙。」師古曰：「即春秋所云『秦晉戰于彭衙』。」</span>粟邑，<span 
class="style7">莽曰粟城。</span>谷口，<span 
class="style7">九嵕山在西。有天齊公、五牀山、僊人、五帝祠四所。莽曰谷喙。師古曰：「嵕音子公反，又音子孔反。喙音許穢反。」</span>蓮勺，<span 
class="style7">如淳曰：「音輦酌。」</span>鄜，<span class="style7">莽曰脩令。孟康曰：「音敷。」</span>頻陽，<span 
class="style7">秦厲公置。應劭曰：「在頻水之陽。」</span>臨晉，<span 
class="style7">故大荔，秦獲之，更名。有河水祠。芮鄉，故芮國。莽曰監晉。應劭曰：「臨晉水，故曰臨晉。」臣瓚曰：「晉水在河之間，此縣在河之西，不得云臨晉水也。舊說曰，秦築高壘以臨晉國，故曰臨晉也。」師古曰：「瓚說是也。說者或以為魏文侯伐秦始置臨晉，非也。文侯重城之耳，豈始置乎！」</span>重泉，<span 
class="style7">莽曰調泉。</span>郃陽，<span 
class="style7">應劭曰：「在郃水之陽也。」師古曰：「音合。即大雅大明之詩所謂『在洽之陽』。」</span>祋祤，<span 
class="style7">景帝二年置。師古曰：「祋音丁活反，又音丁外反。祤音詡。」</span>武城，<span 
class="style7">莽曰桓城。師古曰：「即左氏傳所云『秦伐晉取武城』者也。」</span>沈陽，<span 
class="style7">莽曰制昌。</span>褱德，<span 
class="style7">禹貢北條荊山在南，下有彊梁原。洛水東南入渭，雍州浸。莽曰德驩。師古曰：「褱亦懷字。」</span>徵，<span 
class="style7">莽曰氾愛。師古曰：「徵音懲，即今之澄城縣是也。左傳所云『取北徵』，謂此地耳，而杜元凱未詳其處也。」</span>雲陵<span 
class="style7">，昭帝置也。</span>萬年，<span 
class="style7">高帝置。莽曰異赤師古曰：「三輔黃圖云太上皇葬櫟陽北原，起萬年陵是也。」</span>長陵，<span 
class="style7">高帝置。戶五萬五十七，口十七萬九千四百六十九。莽曰長平。</span>陽陵，<span 
class="style7">故弋陽，景帝更名。莽曰渭陽。</span>雲陽。<span class="style7">有休屠、金人及徑路神祠三所，越巫𠷞𨟚祠三所。孟康曰：「𠷞音辜磔之辜，越人祠也。𨟚音穰。休音許虯反。屠音除。」</span></p>
                  <p>右扶風，<span 
class="style7">故秦內史，高帝元年屬雍國，二年更為中地郡。九年罷，復為內史。武帝建元六年分為右內史，太初元年更名主爵都尉為右扶風。師古曰：「主爵都尉，本秦之主爵中尉，掌列侯，至太初元年更名右扶風，而治於內史右地。故此志追書建元六年分為右內史，又云更名主爵都尉為右扶風。」</span>戶二十一萬六千三百七十七，口八十三萬六千七十。縣二十一：渭城，<span 
class="style7">故咸陽，高帝元年更名新城，七年罷，屬長安。武帝元鼎三年更名渭城。有蘭池宮。莽曰京城。</span>槐里，<span 
class="style7">周曰犬丘，懿王都之。秦更名廢丘。高祖三年更名。有黃山宮，孝惠二年起。莽曰槐治。</span>鄠，<span 
class="style7">古國。有扈谷亭。扈，夏啟所伐。酆水出東南，又有潏水，皆北過上林苑入渭。有萯陽宮，秦文王起。師古曰：「潏音決。萯音倍。」</span>盩厔，<span 
class="style7">有長楊宮，有射熊館，秦昭王起。靈軹渠，武帝穿也。</span>斄，<span 
class="style7">周后稷所封。師古曰：「讀與邰同，音胎。」</span>郁夷，<span 
class="style7">詩「周道郁夷」。有汧水祠。莽曰郁平。師古曰：「小雅四牡之詩曰『四牡騑騑，周道倭遟』。韓詩作郁夷字，言使臣乘馬行於此道。」</span>美陽，<span 
class="style7">禹貢岐山在西北。中水鄉，周大王所邑。有高泉宮，秦宣太后起也。</span>郿，<span 
class="style7">成國渠首受渭，東北至上林入蒙籠渠。右輔都尉治。師古曰：「郿音媚。」</span>雍，<span 
class="style7">秦惠公都之。有五畤，太昊、黃帝以下祠三百三所。橐泉宮，孝公起。祈年宮，惠公起。棫陽宮，昭王起。有鐵官。應劭曰：「四面積高曰雍。」師古曰：「棫音域。」</span>漆，<span 
class="style7">水在縣西。有鐵官。莽曰漆治。</span>栒邑，<span 
class="style7">有豳鄉，詩豳國，公劉所都。應劭曰：「左氏傳曰『畢、原、酆、郇，文之昭也』。郇侯、賈伯伐晉是也。」臣瓚曰：「汲郡古文『晉武公滅荀，以賜大夫原氏黯，是為荀叔』。又云『文公城荀』。然則荀當在晉之境內，不得在扶風界也。今河東有荀城，古荀國。」師古曰：「瓚說是也。此栒讀與荀同，自別邑耳，非伐晉者。」</span>隃麋，<span 
class="style7">有黃帝子祠。莽曰扶亭。師古曰：「鄃音踰。」</span>陳倉，<span 
class="style7">有上公、明星、黃帝孫、舜妻盲冢祠。有羽陽宮，秦武王起也。</span>杜陽，<span 
class="style7">杜水南入渭。詩曰「自杜」，莽曰通杜。師古曰：「大雅綿之詩曰『人之初生，自土、漆、沮』，齊詩作『自杜』，言公劉避狄而來居杜與漆、沮之地。」</span>汧，<span 
class="style7">吳山在西，古文以為汧山。雍州山。北有蒲谷鄉弦中谷，雍州弦蒲藪。汧水出西北，入渭。芮水出西北，東入涇。詩芮𨸰，雍州川也。師古曰：「𨸰讀與鞠同。大雅公劉之詩曰『止旅乃密，芮鞠之即』，韓詩作芮𨸰。言公劉止其軍旅，欲使安靜，乃就芮𨸰之間耳。」</span>好畤，<span 
class="style7">垝山在東。有梁山宮，秦始皇起。莽曰好邑。師古曰：「垝音丘毀反。」</span>虢，<span 
class="style7">有黃帝子、周文武祠。虢宮，秦宣太后起也。</span>安陵，<span 
class="style7">惠帝置。莽曰嘉平。師古曰：「闞駰以為本周之程邑也。」</span>茂陵，<span 
class="style7">武帝置。戶六萬一千八十七，口二十七萬七千二百七十七。莽曰宣城。師古曰：「黃圖云本槐里之茂鄉。」</span>平陵，<span 
class="style7">昭帝置。莽曰廣利。</span>武功，<span 
class="style7">太壹山，古文以為終南。垂山，古文以為敦物。皆在縣東。斜水出衙領山北，至郿入渭。襃水亦出衙領，至南鄭入沔。有垂山、斜水、淮水祠三所。莽曰新光。師古曰：「斜音弋奢反。衙音牙。」</span></p>
                  <p>弘農郡，<span class="style7">武帝元鼎四年置。莽曰右隊。</span>戶十一萬八千九十一，口四十七萬五千九百五十四。<span 
class="style7">有鐵官，在黽池。</span>縣十一：弘農，<span 
class="style7">故秦函谷關。衙山領下谷，爥水所出，北入河。</span>盧氏，<span 
class="style7">熊耳山在東。伊水出，東北入雒，過郡一，行四百五十里。又有育水，南至順陽入沔。又有洱水，東南至魯陽，亦入沔。皆過郡二，行六百里。莽曰昌富。師古曰：「洱音耳。」</span>陝，<span 
class="style7">故虢國。有焦城，故焦國。北虢在大陽，東虢在滎陽，西虢在雍州。莽曰黃眉。</span>宜陽，<span 
class="style7">在黽池有鐵官也。</span>黽池，<span 
class="style7">高帝八年復黽池中鄉民。景帝中二年初城，徙萬家為縣。穀水出穀陽谷，東北至穀城入雒。莽曰陝亭。</span><span 
class="style7">師古曰：「黽音莫踐反，又音莫忍反。」</span>丹水，<span 
class="style7">水出上雒冢領山，東至析入鈞。密陽鄉，故商密也。師古曰：「鈞亦水名也，音均。」</span>新安，<span 
class="style7">禹貢澗水在東，南入雒。</span>商，<span class="style7">秦相衞鞅邑也。</span>析，<span 
class="style7">黃水出黃谷，鞠水出析谷，俱東至酈入湍水。莽曰君亭。師古曰：「析音先歷反。鞠水即今所謂菊潭也。酈音持益反。湍音專。」</span>陸渾，<span 
class="style7">春秋遷陸渾戎於此。有關。師古曰：「渾音胡昆反。」</span>上雒。<span 
class="style7">禹貢雒水出冢領山，東北至鞏入河，過郡二，行千七十里，豫州川。又有甲水，出秦領山，東南至鍚入沔，過郡三，行五百七十里。熊耳獲輿山在東北。師古曰：「鍚音陽。」</span></p>
                  <p>河東郡，<span 
class="style7">秦置。莽曰兆陽。有根倉、溼倉。</span>戶二十三萬六千八百九十六，口九十六萬二千九百一十二。縣二十四：安邑，<span 
class="style7">巫咸山在南，鹽池在西南。魏絳自魏徙此，至惠王徙大梁。有鐵官、鹽官。莽曰河東。</span>大陽，<span 
class="style7">吳山在西，上有吳城，周武王封太伯後於此，是為虞公，為晉所滅。有天子廟。莽曰勤田。應劭曰：「在大河之陽。」</span>猗氏，解，<span 
class="style7">師古曰：「音蟹。」</span>蒲反，<span 
class="style7">有堯山、首山祠。雷首山在南。故曰蒲，秦更名。莽曰蒲城。應劭曰：「秦始皇東巡見長阪，故加『反』云。」孟康曰：「本蒲也，晉文公以賂秦，後秦人還蒲，魏人喜曰『蒲反矣』。謂秦名之，非也。」臣瓚曰：「秦世家云『以垣為蒲反』，然則本非蒲也。」師古曰：「應說是。」</span>河北，<span 
class="style7">詩魏國，晉獻公滅之，以封大夫畢萬，曾孫絳徙安邑也。</span>左邑，<span 
class="style7">莽曰兆亭。</span>汾陰，<span class="style7">介山在南。</span>聞喜，<span 
class="style7">故曲沃。晉武公自晉陽徙此。武帝元鼎六年行過，更名。應劭曰：「今曲沃也。秦改為左邑。武帝於此聞南越破，改曰聞喜。」</span>濩澤，<span 
class="style7">禹貢析城山在西南。</span><span 
class="style7">應劭曰：「有濩澤，在西北。」師古曰：「濩音烏虢反。」</span>端氏，臨汾，垣，<span 
class="style7">禹貢王屋山在東北，沇水所出，東南至武德入河，軼出滎陽北地中，又東至琅槐入海，過郡九，行千八百四十里。師古曰：「琅音郎。槐音回。」</span>皮氏，<span 
class="style7">耿鄉，故耿國，晉獻公滅之，以賜大夫趙夙。後十世獻侯徙中牟。有鐵官。莽曰延平。</span>長脩，平陽，<span 
class="style7">韓武子玄孫貞子居此。有鐵官。莽曰香平。應劭曰：「堯都也，在平河之陽。」</span>襄陵，<span 
class="style7">有班氏鄉亭。莽曰幹昌。應劭曰：「襄陵在西北。」師古曰：「晉襄公之陵，因以名縣。」</span>彘，<span 
class="style7">霍大山在東，兾州山，周厲王所奔。莽曰黃城。應劭曰：「順帝改曰永安。」</span>楊，<span 
class="style7">莽曰有年亭。應劭曰：「楊侯國。」</span>北屈，<span 
class="style7">禹貢壺口山在東南。莽曰朕北。</span><span 
class="style7">應劭曰：「有南故稱北。」臣瓚曰：「汲郡古文『翟章救鄭，次于南屈』。」師古曰：「屈音居勿反。即晉公子夷吾所居。」</span>蒲子，<span 
class="style7">應劭曰：「故蒲反舊邑，武帝置。」師古曰：「重耳所居也。應說失之。」</span>絳，<span 
class="style7">晉武公自曲沃徙此。有鐵官。應劭曰：「絳水出西南。」</span>狐讘，<span 
class="style7">師古曰：「讘音之涉反。」</span>騏。<span class="style7">侯國。師古曰：「音其。」</span></p>
                  <p>太原郡，<span class="style7">秦置。有鹽官，在晉陽。屬并州。</span>戶十六萬九千八百六十三，口六十八萬四百八十八。<span 
class="style7">有家馬官。臣瓚曰：「漢有家馬廄，一廄萬匹，時以邊表有事，故分來在此。家馬後改曰挏馬也。」師古曰：「挏音動。」</span>縣二十一：晉陽，<span 
class="style7">故詩唐國，周成王滅唐，封弟叔虞。龍山在西北。有鹽官。晉水所出，東入汾。臣瓚曰：「所謂唐，今河東永安是也，去晉四百里。」師古曰：「瓚說是也。」</span>葰人，<span 
class="style7">如淳曰：「音璅。」師古曰：「又音山寡反。」</span>界休，<span 
class="style7">莽曰界美。師古曰：「休音許虯反。」</span>榆次，<span 
class="style7">涂水鄉，晉大夫知徐吾邑。梗陽鄉，魏戊邑。莽曰大原亭。師古曰：「涂音塗。梗音鯁。」</span>中都，于離，<span 
class="style7">莽曰于合。</span>茲氏，<span class="style7">莽曰茲同。</span>狼孟，<span 
class="style7">莽曰狼調。</span>鄔，<span 
class="style7">九澤在北，是為昭餘祁，并州藪。晉大夫司馬彌牟邑。師古曰：「音一戶反，又音於據反。」</span>盂，<span 
class="style7">晉大夫孟丙邑。</span>平陶，<span class="style7">莽曰多穰。</span>汾陽，<span 
class="style7">北山，汾水所出，西南至汾陰入河，過郡二，行千三百四十里，兾州浸。</span>京陵，<span 
class="style7">莽曰致城。師古曰：「即九京。」</span>陽曲，<span 
class="style7">應劭曰：「河千里一曲，當其陽，故曰陽曲也。」師古曰：「隋文帝自以姓楊，故惡陽曲之號，乃改其縣為陽直。今則復舊名焉。」</span>大陵，<span 
class="style7">有鐵官。莽曰大寧。</span>原平，祁，<span class="style7">晉大夫賈辛邑。莽曰示。</span>上艾，<span 
class="style7">綿曼水，東至蒲吾，入虖池水。師古曰：「虖音呼。池音徒何反。」</span>慮虒，<span 
class="style7">師古曰：「音廬夷。」</span>陽邑，<span class="style7">莽曰繁穰。</span>廣武。<span 
class="style7">句注、賈屋山在北。都尉治。莽曰信桓。師古曰：「賈屋山，即史記所云『趙襄子北登夏屋』者。」</span></p>
                  <p>上黨郡，<span class="style7">秦置，屬并州。有上黨關、壺口關、石研關、天井關。</span><span 
class="style7">師古曰：「研音形。」</span>戶七萬三千七百九十八，口三十三萬七千七百六十六。縣十四：長子，<span 
class="style7">周史辛甲所封。鹿谷山，濁漳水所出，東至鄴入清漳。師古曰：「長讀曰長短之長，今俗為長幼之長，非也。」</span>屯留，<span 
class="style7">桑欽言「絳水出西南，東入海」。師古曰：「屯音純。」</span>余吾，銅鞮，<span 
class="style7">有上虒亭，下虒聚。師古曰：「虒音斯。」</span>沾，<span 
class="style7">大黽谷，清漳水所出，東北至邑成入大河，過郡五，行千六百八十里，兾州川。應劭曰：「沾水出壺關。」師古曰：「沾音他兼反。」</span>涅氏，<span 
class="style7">涅水也。</span><span 
class="style7">師古曰：「涅水出焉，故以名縣也。涅音乃結反。」</span>襄垣，<span 
class="style7">莽曰上黨亭。</span>壺關，<span 
class="style7">有羊腸版。沾水東至朝歌入淇。應劭曰：「黎侯國也，今黎亭是。」</span>泫氏，<span 
class="style7">楊谷，絕水所出，南至野王入沁。應劭曰：「山海經泫水所出者也。」師古曰：「泫音工玄反。」</span>高都，<span 
class="style7">莞谷，丹水所出，東南入泫水。有天井關。師古曰：「莞音丸。」</span>潞，<span 
class="style7">故潞子國</span>。陭氏，<span class="style7">師古曰：「音於義反。」</span>陽阿，穀遠。<span 
class="style7">羊頭山世靡谷，沁水所出，東南至滎陽入河，過郡三，行九百七十里。莽曰穀近。師古曰：「今沁水至懷州武陟縣界入河。此云至滎陽，疑傳寫錯誤。」</span></p>
                  <p>河內郡，<span 
class="style7">高帝元年為殷國，二年更名。莽曰後隊，屬司隷。</span>戶二十四萬一千二百四十六，口百六萬七千九十七。縣十八：懷，<span 
class="style7">有工官。莽曰河內。</span>汲，武德，<span 
class="style7">孟康曰：「始皇東巡置，自以武德定天下。」</span>波，<span 
class="style7">孟康曰：「今有絺城，晉文公所得賜者。」</span>山陽，<span 
class="style7">東太行山在西北。師古曰：「行音胡郎反。」</span>河陽，<span 
class="style7">莽曰河亭。州，</span>共，<span 
class="style7">故國。北山，淇水所出，東至黎陽入河。孟康曰：「共伯入為三公者也。」師古曰：「共音恭。」</span>平皐，<span 
class="style7">應劭曰：「邢侯自襄國徙此。當齊桓公時，衞人伐邢，邢遷于夷儀，其地屬晉，號曰邢丘。以其在河之皐，處勢平夷，故曰平皐。」臣瓚曰：「春秋傳狄人伐邢，邢遷于夷儀，不至此也。今襄國西有夷儀城，去襄國百餘里。邢是丘名，非國也。」師古曰：「應說非也。左氏傳曰『晉侯送女於邢丘』，蓋謂此耳。」</span>朝歌，<span 
class="style7">紂所都。周武王弟康叔所封，更名衞。莽曰雅歌。</span>脩武，<span 
class="style7">應劭曰：「晉始啟南陽，今南陽城是也，秦改曰脩武。」臣瓚曰：「韓非書『秦昭王越趙長平西伐脩武』，時秦未兼天下，脩武之名乆矣。」師古曰：「瓚說是也。」</span>溫，<span 
class="style7">故國，己姓，蘇忿生所封也。</span>壄王，<span 
class="style7">太行山在西北。衞元君為秦所奪，自濮陽徙此。莽曰平野。孟康曰：「故邘國也，今邘亭是也。」師古曰：「行音胡郎反。」</span>獲嘉，<span 
class="style7">故汲之新中鄉，武帝行過更名也。</span>軹，<span 
class="style7">孟康曰：「原鄉，晉文公所圍是也。」師古曰：「音只。」</span>沁水，<span 
class="style7">師古曰：「沁音千浸反。」</span>隆慮，<span 
class="style7">國水東北至信成入張甲河，過郡三，行千八百四十里。有鐵官。應劭曰：「隆慮山在北，避殤帝名改曰林慮也。」師古曰：「慮音廬。」</span>蕩陰。<span 
class="style7">蕩水東至內黃澤。西山，羑水所出，亦至內黃入蕩。有羑里城，西伯所拘也。師古曰：「蕩音湯。羑音羊九反。」</span></p>
                  <p>河南郡，<span 
class="style7">故秦三川郡，高帝更名。雒陽戶五萬二千八百三十九。莽曰保忠信鄉，屬司隷也。</span>戶二十七萬六千四百四十四，口一百七十四萬二百七十九。<span 
class="style7">有鐵官、工官。敖倉在滎陽。</span>縣二十二：雒陽，<span 
class="style7">周公遷殷民，是為成周。春秋昭公二十二年，晉合諸侯于狄泉，以其地大成周之城，居敬王。莽曰宜陽。師古曰：「魚豢云漢火行忌水，故去『洛』『水』而加『隹』。如魚氏說，則光武以後改為『雒』字也。」</span>滎陽，<span 
class="style7">卞水、馮池皆在西南。有狼湯渠，首受泲，東南至陳入潁，過郡四，行七百八十里。應劭曰：「故虢國，今虢亭是也。」師古曰：「狼音浪。湯音宕。泲音子禮反，本濟水字。」</span>偃師，<span 
class="style7">尸鄉，殷湯所都。莽曰師成。臣瓚曰：「湯居亳，今濟陰縣是也。今亳有湯冢，己氏有伊尹冢，皆相近也。」師古曰：「瓚說非也。又如皇甫謐所云湯都在穀熟，事並不經。劉向云『湯無葬處』，安得湯冢乎！」</span>京，<span 
class="style7">師古曰：「即鄭共叔段所居也。」</span>平陰，<span 
class="style7">應劭曰：「在平城南，故曰平陰。」</span>中牟，<span 
class="style7">圃田澤在西，豫州藪。有筦叔邑，趙獻侯自耿徙此。師古曰：「筦與管同。」</span>平，<span 
class="style7">莽曰治平。</span>陽武，<span 
class="style7">有博狼沙。莽曰陽桓。師古曰：「狼音浪。」</span>河南，<span 
class="style7">故郟鄏地。周武王遷九鼎，周公致太平，營以為都，是為王城，至平王居之。師古曰：「郟音夾。鄏音辱。」</span>緱氏，<span 
class="style7">劉聚，周大夫劉子邑，有延壽城仙人祠。莽曰中亭。師古曰：「緱音工侯反。」</span>卷，<span 
class="style7">師古曰：「音去權反。」</span>原武，<span class="style7">莽曰原桓。</span>鞏，<span 
class="style7">東周所居。</span>穀成，<span 
class="style7">禹貢瀍水出朁亭北，東南入雒。師古曰：「即今新安。朁音潛。」</span>故市，密，<span 
class="style7">故國。有大騩山，潩水所出，南至臨潁入潁。應劭曰：「『密人不恭』，密須氏姞姓之國也。」臣瓚曰：「密，姬姓之國也，見世本。密須，今安定陰密是也。」師古曰：「應、瓚二說皆非也。此密即春秋僖六年『圍新密』者也，蓋鄭地。而詩所云『密人』，即左傳所謂『密須之鼓』者也，在安定陰密。騩音隗。潩音翼，又音昌力反。」</span>新成，<span 
class="style7">惠帝四年置。蠻中，故戎蠻子國。</span>開封，<span 
class="style7">逢池在東北，或曰宋之逢澤也。臣瓚曰：「汲郡古文梁惠王發逢忌之藪以賜民，今浚儀有逢陂忌澤是也。」</span>成皐，<span 
class="style7">故虎牢。或曰制。師古曰：「穆天子傳云『七萃之士生捕獸，即獻天子，天子畜之東虢，號曰獸牢』。」</span>苑陵，<span 
class="style7">莽曰左亭。</span>梁，<span class="style7">𢠸狐聚，秦滅西周徙其君於此。陽人聚，秦滅東周徙其君於此。應劭曰：「左傳曰秦取梁。梁，伯翳之後，與秦同祖。」臣瓚曰：「秦取梁，後改曰夏陽，今馮翊夏陽是也。此梁，周之小邑，見於春秋。」師古曰：「瓚說是也。𢠸音乃旦反。」</span>新鄭。<span 
class="style7">詩鄭國，鄭桓公之子武公所國，後為韓所滅，韓自平陽徙都之。應劭曰：「國語曰，鄭桓公為周司徒，王室將亂，寄帑與賄於虢、會之閒。幽王敗，威公死之，其子武公與平王東遷洛邑，遂伐虢、會而并其地，而邑於此。」</span></p>
                  <p>東郡，<span 
class="style7">秦置。莽曰治亭。屬兖州。</span>戶四十萬一千二百九十七，口百六十五萬九千二十八。縣二十二：濮陽，<span 
class="style7">衞成公自楚丘徙此。故帝丘，顓頊虛。莽曰治亭。應劭曰：「濮水南入鉅野。」師古曰：「虛讀曰墟。」</span>畔觀，<span 
class="style7">莽曰觀治。應劭曰：「夏有觀扈，世祖更名衞國，以封周後。」師古曰：「觀音工喚反。」</span>聊城，頓丘，<span 
class="style7">莽曰順丘。師古曰：「以丘名縣也。丘一成為頓丘，謂一頓而成也。或曰，成，重也，一重之丘也。」</span>發干，<span 
class="style7">莽曰戢楯。</span>笵，<span class="style7">莽曰建睦。</span>荰平，<span 
class="style7">莽曰功崇。</span><span 
class="style7">應劭曰：「在茬山之平地者也。」師古曰：「音仕疑反。」</span>東武陽，<span 
class="style7">禹治漯水，東北至千乘入海，過郡三，行千二十里。莽曰武昌。應劭曰：「武水之陽也。」師古曰：「漯音它合反。」</span>博平，<span 
class="style7">莽曰加睦。</span>黎，<span 
class="style7">莽曰黎治。孟康曰：「詩黎侯國，今黎陽也。」臣瓚曰：「黎陽在魏郡，非黎縣也。」師古曰：「瓚說是。」</span>清，<span 
class="style7">莽曰清治。應劭曰：「章帝更名樂平。」</span>東阿，<span 
class="style7">都尉治。應劭曰：「衞邑也。有西故稱東。」</span>離狐，<span 
class="style7">莽曰瑞狐。</span>臨邑，<span 
class="style7">有泲廟。莽曰穀城亭。師古曰：「泲亦濟水字也。其後並同。」</span>利苗，須昌，<span 
class="style7">故須句國，大昊後，風姓。師古曰：「句音劬。」</span>壽良，<span 
class="style7">蚩尤祠在西北泲上。有朐城。應劭曰：「世祖叔父名良，故曰壽張。」</span>樂昌，陽平，白馬，南燕，<span 
class="style7">南燕國，姞姓，黃帝後。師古曰：「姞音其乙反。」</span>廩丘。</p>
                  <p>陳留郡，<span 
class="style7">武帝元狩元年置。屬兖州。</span>戶二十九萬六千二百八十四，口一百五十萬九千五十。縣十七：陳留，<span 
class="style7">魯渠水首受狼湯渠，東至陽夏，入渦渠。孟康曰：「留，鄭邑也，後為陳所并，故曰陳留。」臣瓚曰：「宋亦有留，彭城留是也。留屬陳，故稱陳留也。」師古曰：「瓚說是也。渦音戈。」</span>小黃，成安，寧陵，<span 
class="style7">莽曰康善。孟康曰：「故葛伯國，今葛鄉是。」</span>雍丘，<span 
class="style7">故杞國也，周武王封禹後東樓公。先春秋時徙魯東北，二十一世簡公為楚所滅。</span>酸棗，東昏，<span 
class="style7">莽曰東明。</span>襄邑，<span 
class="style7">有服官。莽曰襄平。應劭曰：「春秋傳曰『師于襄牛』是也。」師古曰：「圈稱云襄邑宋地，本承匡襄陵鄉也。宋襄公所葬，故曰襄陵。秦始皇以承匡卑溼，故徙縣於襄陵，謂之襄邑，縣西三十里有承匡城。然則應說以為襄牛，誤也。」</span>外黃，<span 
class="style7">都尉治。張晏曰：「魏郡有內黃，故加外。」臣瓚曰：「縣有黃溝，故氏之也。」師古曰：「左氏傳云『惠公敗宋師于黃』，杜預以為外黃縣東有黃城，即此地也。」</span>封丘，<span 
class="style7">濮渠水首受泲，東北至都關，入羊里水，過郡三，行六百三十里。孟康曰：「春秋傳『敗狄于長丘』，今翟溝是。」</span>長羅，<span 
class="style7">侯國。莽曰惠澤。</span>尉氏，<span 
class="style7">應劭曰：「古獄官曰尉氏，鄭之別獄也。」臣瓚曰：「鄭大夫尉氏之邑，故遂以為邑。」師古曰：「鄭大夫尉氏亦以掌獄之官故為族耳。應說是也。」</span>傿，<span 
class="style7">莽曰順通。應劭曰：「鄭伯克段于鄢是也。」師古曰：「鄢音偃。」</span>長垣，<span 
class="style7">莽曰長固。孟康曰：「春秋會于匡，今匡城是。」</span>平丘，濟陽，<span 
class="style7">莽曰濟前。</span>浚儀。<span 
class="style7">故大梁。魏惠王自安邑徙此。睢水首受狼湯水，東至取慮入泗，過郡四，行千三百六十里。應劭曰：「魏惠王自安邑徙此，號曰梁。」師古曰：「取慮，縣名也，音秋廬。取又音趨。」</span></p>
                  <p>潁川郡，<span class="style7">秦置。高帝五年為韓國，六年復故。莽曰左隊。陽翟有工官。屬豫州。</span><span 
class="style7">孟康曰：「夏啟有鈞臺之饗，今鈞臺在南。」</span>戶四十三萬二千四百九十一，口二百二十一萬九百七十三。縣二十：陽翟，<span 
class="style7">夏禹國。周末，韓景侯自新鄭徙此。戶四萬一千六百五十，口十萬九千。莽曰潁川。應劭曰：「夏禹都也。」臣瓚曰：「世本禹都陽城，汲郡古文亦云居之，不居陽翟也。」師古曰：「陽翟本禹所受封耳。應、瓚之說皆非。」</span>昆陽，<span 
class="style7">應劭曰：「昆水出南陽。」</span>潁陽，<span 
class="style7">應劭曰：「潁水出陽城。」</span>定陵，<span 
class="style7">有東不羹。莽曰定城。師古曰：「羹音郎。其後亦同。」</span>長社，<span 
class="style7">應劭曰：「宋人圍長葛是也。其社中樹暴長，更名長社。」師古曰：「長讀如本字。」</span>新汲，<span 
class="style7">師古曰：「闞駰云本汲鄉也，宣帝神爵三年置。以河內有汲，故加新也。」</span>襄城，<span 
class="style7">有西不羹。莽曰相城。</span>郾，<span class="style7">師古曰：「音一戰反。」</span>郟，<span 
class="style7">師古曰：「音夾。」</span>舞陽，<span class="style7">應劭曰：「舞水出南。」</span>潁陰，崈高，<span 
class="style7">武帝置，以奉太室山，是為中岳。有太室、少室山廟。古文以崇高為外方山也。師古曰：「崈，古崇字。」</span>許，<span 
class="style7">故國，姜姓，四岳後，太叔所封，二十四世為楚所滅。</span>傿陵，<span 
class="style7">戶四萬九千一百一，口二十六萬一千四百一十八。莽曰左亭。李竒曰：「六國為安陵。」師古曰：「傿音偃。」</span>臨潁，<span 
class="style7">莽曰監潁。</span>父城，<span 
class="style7">應鄉，故國，周武王弟所封。應劭曰：「韓詩外傳：周成王與弟戲以桐葉為圭，『吾以此封汝。』周公曰：『天子無戲言。』王應時而封。故曰應侯鄉，是也。」臣瓚曰：「呂氏春秋曰成王以戲授桐葉為圭以封叔虞，非應侯也。汲郡古文殷時已自有國，非成王之所造也。」師古曰：「武王之弟自封應國，非桐圭之事也。應氏之說蓋失之焉。又據左氏傳云『邘、晉、應、韓，武之穆也』，是則應侯武王之子，又與志說不同。」</span>成安，<span 
class="style7">侯國也。</span>周承休，<span class="style7">侯國，元帝置，元始二年更名鄭公。莽曰嘉美。</span><span 
class="style7">休音許虯反。</span>陽城，<span 
class="style7">陽城山，洧水所出，東南至長平入潁，過郡三，行五百里。陽乾山，潁水所出，東至下蔡入淮，過郡三，行千五百里，荊州浸。有鐵官。師古曰：「乾音干。洧音于軌反。」</span>綸氏。</p>
                  <p>汝南郡，<span 
class="style7">高帝置。莽曰汝汾。分為賞都尉。屬豫州。</span>戶四十六萬一千五百八十七，口二百五十九萬六千一百四十八。縣三十七：平輿，<span 
class="style7">應劭曰：「故沈子國。今沈亭是也。輿音豫。」</span>陽安，<span 
class="style7">應劭曰：「道國也。今道亭是。」</span>陽城，<span class="style7">侯國。莽曰新安。</span>㶏強，<span class="style7">應劭曰：「㶏水出潁川陽城。」師古曰：「㶏音於謹反，又音殷。」</span>富波，女陽，<span 
class="style7">應劭曰：「汝水出弘農，入淮。」師古曰：「女讀曰汝。其下汝陰亦同。」</span>鮦陽，<span 
class="style7">應劭曰：「在鮦水之陽也。」孟康曰：「鮦音紂。」</span>吳房，<span 
class="style7">孟康曰：「本房子國。楚靈王遷房於楚。吳王闔閭弟夫概奔楚，楚封於此，為堂谿氏。以封吳，故曰吳房，今吳房城堂谿亭是。」</span>安成，<span 
class="style7">侯國。莽曰至成。</span>南頓，<span 
class="style7">故頓子國，姬姓。應劭曰：「頓迫於陳，其後南徙，故號南頓，故城尚在。」</span>朗陵，<span 
class="style7">應劭曰：「朗陵山在西南。」</span>細陽，<span 
class="style7">莽曰樂慶。師古曰：「居細水之陽，故曰細陽。細水本出新郪。郪音千私反。」</span>宜春，<span 
class="style7">侯國。莽曰宣孱。</span>女陰，<span class="style7">故胡國。都尉治。莽曰汝墳。</span>新蔡，<span 
class="style7">蔡平侯自蔡徙此，後二世徙下蔡。莽曰新遷。</span>新息，<span 
class="style7">莽曰新德。孟康曰：「故息國，其後徙東，故加新云。」</span>灈陽，<span 
class="style7">應劭曰：「灈水出吳房，東入瀙也。」師古曰：「灈音劬。瀙音楚人反，又音楚刃反。」</span>期思，<span 
class="style7">師古曰：「故蔣國。」</span>慎陽，<span 
class="style7">應劭曰：「慎水出東北，入淮。」師古曰：「慎字本作滇，音真，後誤為慎耳。今猶有真丘、真陽縣，字並單作真，知其音不改也。闞駰云永平五年失印更刻，遂誤以『水』為『心』。」</span>慎，<span 
class="style7">莽曰慎治。</span>召陵，<span 
class="style7">師古曰：「即桓公伐楚次於召陵者也。召讀曰邵。」</span>弋陽，<span 
class="style7">侯國。應劭曰：「弋山在西北。故黃國，今黃城是。」</span>西平，<span 
class="style7">有鐵官。莽曰新亭。應劭曰：「故柏子國也，今柏亭是。」</span>上蔡，<span 
class="style7">故蔡國，周武王弟叔度所封。度放，成王封其子胡，十八世徙新蔡。浸，莽曰閏治。應劭曰：「孫叔敖子所邑之浸丘是也。世祖更名固始。」師古曰：「浸音子衽反。」</span>西華，<span 
class="style7">莽曰華望。</span>長平，<span class="style7">莽曰長正。</span>宜祿，<span 
class="style7">莽曰賞都亭。</span>項，<span class="style7">故國。</span>新郪，<span 
class="style7">莽曰新延。應劭曰：「秦伐魏，取郪丘。漢興為新郪。章帝封殷後，更名宋。」臣瓚曰：「光武旣封殷後於宋，又封新郪。」師古曰：「封於新郪，號為宋國耳。瓚說非。」</span>歸德，<span 
class="style7">侯國。宣帝置。莽曰歸惠。</span>新陽，<span 
class="style7">莽曰新明。應劭曰：「在新水之陽。」</span>安昌，<span 
class="style7">侯國。莽曰始成。</span>安陽，<span 
class="style7">侯國。莽曰均夏。應劭曰：「故江國，今江亭是。」</span>博陽，<span 
class="style7">侯國。莽曰樂家。</span>成陽，<span class="style7">侯國。莽曰新利。</span>定陵。<span 
class="style7">高陵山，汝水出，東南至新蔡入淮，過郡四，行千三百四十里。</span></p>
                  <p>南陽郡，<span 
class="style7">秦置。莽曰前隊。屬荊州。</span>戶三十五萬九千三百一十六，口一百九十四萬二千五十一。縣三十六：宛，<span 
class="style7">故申伯國。有屈申城。縣南有北筮山。戶四萬七千五百四十七。有工官、鐵官。莽曰南陽。</span>犨，<span 
class="style7">師古曰：「音昌牛反。」</span>杜衍，<span class="style7">莽曰閏衍。</span>酇，<span 
class="style7">侯國。莽曰南庚。孟康曰：「音讚。」師古曰：「即蕭何所封。」</span>育陽，<span 
class="style7">有南筮聚，在東北。應劭曰：「育水出弘農盧氏，南入于沔。」</span>博山，<span 
class="style7">侯國。哀帝置。故順陽。應劭曰：「漢明帝改曰順陽，在順水之陽也。」師古曰：「順陽，舊名。應說非。」</span>涅陽，<span 
class="style7">莽曰前亭。應劭曰：「在涅水之陽。」師古曰：「涅音乃結反。」</span>陰，<span 
class="style7">師古曰：「即春秋左氏傳所云遷陰於下陰者也，與酇相近。今襄州有陰城縣，縣有酇城鄉。」</span>堵陽，<span 
class="style7">莽曰陽城。韋昭曰：「堵音者。」</span>雉，<span class="style7">衡山，灃水所出，東至𨜘入汝。師古曰：「舊讀雉音弋爾反。而太康地志云即陳倉人所逐二童子名寶雞者，雄止陳倉為石，雌止此縣，故名雉縣，疑不可據也。𨜘音屋。」</span>山都，蔡陽，<span 
class="style7">莽之母功顯君邑。應劭曰：「蔡水所出，東入淮。」</span>新野，筑陽，<span 
class="style7">故穀伯國。莽曰宜禾。應劭曰：「筑水出漢中房陵，東入沔。」師古曰：「春秋云『穀伯綏來朝』是也。今襄州有穀城縣，在筑水之陽。筑音逐。」</span>棘陽，<span 
class="style7">應劭曰：「在棘水之陽。」</span>武當，舞陰，<span 
class="style7">中陰山，瀙水所出，東至蔡入汝。</span>西鄂，<span 
class="style7">應劭曰：「江夏有鄂，故加西云。」</span>穰，<span 
class="style7">莽曰農穰。師古曰：「今鄧州穰縣是也。音人羊反。」</span>酈<span 
class="style7">，育水出西北，南入漢。如淳曰：「酈音蹢躅之蹢。」</span>安衆，<span 
class="style7">侯國。故宛西鄉。</span>冠軍，<span 
class="style7">武帝置。故穰盧陽鄉、宛臨駣聚。應劭曰：「武帝以封霍去病。去病仍出匈奴，功冠諸軍，故曰冠軍。駣音桃。」</span>比陽，<span 
class="style7">應劭曰：「比水所出，東入蔡。」</span>平氏，<span 
class="style7">禹貢桐柏大復山在東南，淮水所出，東南至淮陵入海，過郡四，行三千二百四十里，青州川。莽曰平善。</span>隨，<span 
class="style7">故國。厲鄉，故厲國也。師古曰：「厲讀曰賴。」</span>葉，<span 
class="style7">楚葉公邑。有長城，號曰方城。</span><span class="style7">師古曰：「音式涉反。」</span>鄧，<span 
class="style7">故國。都尉治。應劭曰：「鄧侯國。」</span>朝陽，<span 
class="style7">莽曰厲信。應劭曰：「在朝水之陽。」</span>魯陽，<span 
class="style7">有魯山。古魯縣，御龍氏所遷。魯山，滍水所出，東北至定陵入汝。又有昆水，東南至定陵入汝。師古曰：「即淮南所云魯陽公與韓戰日反三舍者也。滍音峙，又音雉。」</span>舂陵，<span 
class="style7">侯國。故蔡陽白水鄉。上唐鄉，故唐國。師古曰：「漢記云朔五年以零陵泠道之舂陵鄉封長沙王子買為舂陵侯。至戴侯仁，以舂陵地形下溼，上書徙南陽。元帝許之，以蔡陽白水鄉徙仁為舂陵侯。」</span>新都，<span 
class="style7">侯國。莽曰新林。</span>湖陽，<span 
class="style7">故廖國也。師古曰：「廖音力救反。左氏傳作飂字，其音同耳。」</span>紅陽，<span 
class="style7">侯國。莽曰紅俞。師古曰：「俞音踰。」</span>樂成，<span class="style7">侯國。</span>博望，<span 
class="style7">侯國。莽曰宜樂。</span>復陽。<span 
class="style7">侯國。故湖陽樂鄉。應劭曰：「在桐柏下復山之陽。」師古曰：「復音房目反。」</span></p>
                  <p>南郡，<span 
class="style7">秦置，高帝元年更為臨江郡，五年復故。景帝二年復為臨江，中二年復故。莽曰南順。屬荊州。</span>戶十二萬五千五百七十九，口七十一萬八千五百四十。<span 
class="style7">有發弩官。</span><span class="style7">師古曰：「主敎放弩也。」</span>縣十八：江陵，<span 
class="style7">故楚郢都，楚文王自丹陽徙此。後九世平王城之。後十世秦拔我郢，徙陳。莽曰江陸。</span>臨沮，<span 
class="style7">禹貢南條荊山在東北，漳水所出，東至江陵入陽水，陽水入沔，行六百里。應劭曰：「沮水出漢中房陵，東入江。」師古曰：「沮水即左傳所云『江、漢、沮、漳，楚之望也』。音千余反。」</span>夷陵，<span 
class="style7">都尉治。莽曰居利。應劭曰：「夷山在西北。」</span>華容，<span 
class="style7">雲夢澤在南，荊州藪。夏水首受江，東入沔，行五百里。應劭曰：「春秋『許遷于容城』是。」</span>宜城，<span 
class="style7">故鄢，惠帝三年更名。</span>郢，<span class="style7">楚別邑，故郢。莽曰郢亭。</span>邔，<span 
class="style7">孟康曰：「音忌。」師古曰：「音其已反。」</span>當陽，中盧，<span 
class="style7">師古曰：「在襄陽縣南。今猶有次廬村。以隋室諱忠，故改忠為次。」</span>枝江，<span 
class="style7">故羅國。江沱出西，東入江。師古曰：「沱即江別出者也，音徒何反。」</span>襄陽，<span 
class="style7">莽曰相陽。應劭曰：「在襄水之陽。」</span>編，<span class="style7">有雲夢官。莽曰南順。</span><span 
class="style7">孟康曰：「編音鞭。」</span>秭歸，<span 
class="style7">歸鄉，故歸國。孟康曰：「秭音姊。」</span>夷道，<span 
class="style7">莽曰江南。應劭曰：「夷水出巫，東入江。」</span>州陵，<span 
class="style7">莽曰江夏。</span>若，<span 
class="style7">楚昭王畏吳，自郢徙此，後復還郢。師古曰：「春秋傳作鄀，其音同。」</span>巫，<span 
class="style7">夷水東至夷道入江，過郡二，行五百四十里。有鹽官。</span><span 
class="style7">應劭曰：「巫山在西南。」</span>高成。<span 
class="style7">洈山，洈水所出，東入繇。繇水南至華容入江，過郡二，行五百里。莽曰言程。師古曰：「洈音危。繇讀曰由。」</span></p>
                  <p>江夏郡，<span 
class="style7">高帝置。屬荊州。應劭曰：「沔水自江別至南郡華容為夏水，過郡入江，故曰江夏。」</span>戶五萬六千八百四十四，口二十一萬九千二百一十八。縣十四：西陵，<span 
class="style7">有雲夢官。莽曰江陽。</span>竟陵，<span 
class="style7">章山在東北，古文以為內方山。鄖鄉，楚鄖公邑。莽曰守平。師古曰：「音云。」</span>西陽，襄，<span 
class="style7">莽曰襄非。</span>邾，<span class="style7">衡山王吳芮都。師古曰：「音朱，又音誅。」</span>軑，<span 
class="style7">故弦子國。孟康曰：「音汏。」師古曰：「又音徒系反。」</span>鄂，<span 
class="style7">師古曰：「音五各反。」</span>安陸，<span 
class="style7">橫尾山在東北，古文以為陪尾山。</span>沙羨，<span 
class="style7">晉灼曰：「羨音夷。」</span>蘄春，<span class="style7">晉灼曰：「音祈。」</span>鄳，<span 
class="style7">蘇林曰：「音盲。」師古曰：「音萌，又音莫耿反。」</span>雲杜，<span 
class="style7">應劭曰：「左傳『若敖取于䢵』，今䢵亭是也。」師古曰：「䢵音云。」</span>下雉，<span 
class="style7">莽曰閏光。如淳曰：「音羊氏反。」</span>鍾武。<span class="style7">侯國。莽曰當利。</span></p>
                  <p>廬江郡，<span 
class="style7">故淮南，文帝十六年別為國。金蘭西北有東陵鄉，淮水出。屬揚州。廬江出陵陽東南，北入江。應劭曰：「故廬子國。」</span>戶十二萬四千三百八十三，口四十五萬七千三百三十三。<span 
class="style7">有樓船官。</span>縣十二：舒，<span class="style7">故國。莽曰昆鄉。</span>居巢，<span 
class="style7">應劭曰：「春秋『楚人圍巢』。巢，國也。」</span>龍舒，<span 
class="style7">應劭曰：「群舒之邑。」</span>臨湖，雩婁，<span 
class="style7">決水北至蓼入淮，又有灌水，亦北至蓼入決，過郡二，行五百一十里。師古曰：「雩音許于反。婁音力于反。」</span>襄安，<span 
class="style7">莽曰廬江亭也。</span>樅陽，<span class="style7">師古曰：「音七容反。」</span>尋陽，<span 
class="style7">禹貢九江在南，皆東合為大江。</span>灊，<span 
class="style7">天柱山在南。有祠。沘山，沘水所出，北至壽春入芍陂。晉灼曰：「音潛。」師古曰：「沘音比，又音布几反。芍音酌，又音鵲。」</span>睆，<span 
class="style7">有鐵官。師古曰：「音胡管反。」</span>湖陵邑，<span class="style7">北湖在南。</span>松茲。<span 
class="style7">侯國。莽曰誦善。</span></p>
                  <p>九江郡，<span 
class="style7">秦置，高帝四年更名為淮南國，武帝元狩元年復故。莽曰延平。屬揚州。應劭曰：「江自廬江尋陽分為九。」</span>戶十五萬五十二，口七十八萬五百二十五。<span 
class="style7">有陂官、湖官。</span>縣十五：壽春邑，<span class="style7">楚考烈王自陳徙此。</span>浚遒，<span 
class="style7">晉灼曰：「音酋熟之酋。」師古曰：「浚音峻。遒音才由反。」</span>成德，<span 
class="style7">莽曰平阿。</span>橐皐，<span class="style7">孟康曰：「音拓姑。」</span>陰陵，<span 
class="style7">莽曰陰陸。</span>歷陽，<span class="style7">都尉治。莽曰明義。</span>當塗，<span 
class="style7">侯國。莽曰山聚。應劭曰：「禹所娶塗山侯國也。有禹虛。」</span>鍾離，<span 
class="style7">莽曰蠶富。應劭曰：「鍾離子國。」</span>合肥，<span 
class="style7">應劭曰：「夏水出父城東南，至此與淮合，故曰合肥。」</span>東城，<span 
class="style7">莽曰武城。</span>博鄉，<span class="style7">侯國。莽曰揚陸。</span>曲陽，<span 
class="style7">侯國。莽曰延平亭。應劭曰：「在淮曲之陽。」</span>建陽，全椒，阜陵。<span 
class="style7">莽曰阜陸。</span></p>
                  <p>山陽郡，<span 
class="style7">故梁。景帝中六年別為山陽國。武帝建元五年別為郡。莽曰鉅野。屬兖州。</span>戶十七萬二千八百四十七，口八十萬一千二百八十八。<span 
class="style7">有鐵官。</span>縣二十三：昌邑，<span 
class="style7">武帝天漢四年更山陽為昌邑國。有梁丘鄉。春秋傳曰「宋、齊會于梁丘」。</span>南平陽，<span 
class="style7">莽曰黽平。孟康曰：「邾庶期以漆來奔，又城漆，今漆鄉是。」</span>成武，<span 
class="style7">有楚丘亭。齊桓公所城，遷衞文公於此。子成公徙濮陽。莽曰成安。</span>湖陵，<span 
class="style7">禹貢「浮于泗、淮，通于河」，水在南。莽曰湖陸。</span><span 
class="style7">應劭曰：「尚書一名湖。章帝封東平王倉子為湖陵侯，更名湖陵。」</span>東緍，<span 
class="style7">師古曰：「春秋僖二十三年『齊侯伐宋圍緡』，即謂此。音旻。」</span>方與，<span 
class="style7">晉灼曰：「音房豫。」</span>橐，<span class="style7">莽曰高平。臣瓚曰：「音拓。」</span>鉅壄，<span 
class="style7">大野澤在北，兖州藪。</span>單父，<span 
class="style7">都尉治。莽曰利父。師古曰：「音善甫。」</span>薄，<span 
class="style7">臣瓚曰：「湯所都。」</span>都關，城都，<span class="style7">侯國。莽曰城穀。</span>黃，<span 
class="style7">侯國。</span>爰戚，<span class="style7">侯國。莽曰戚亭。</span>郜成，<span 
class="style7">侯國。莽曰告成。</span>中鄉，<span class="style7">侯國。</span>平樂，<span 
class="style7">侯國。包水東北至泲入泗。</span>鄭，<span class="style7">侯國。</span>瑕丘，<span 
class="style7">應劭曰：「瑕丘在西南。」</span>甾鄉，<span 
class="style7">侯國。師古曰：「音側其反。」</span>栗鄉，<span class="style7">侯國。莽曰足亭。</span>曲鄉，<span 
class="style7">侯國。</span>西陽。<span class="style7">侯國。</span></p>
                  <p>濟陰郡，<span 
class="style7">故梁。景帝中六年別為濟陰國。宣帝甘露二年更名定陶。禹貢荷澤在定陶東。屬兖州。師古曰：「荷音柯。」</span>戶二十九萬二十五，口百三十八萬六千二百七十八。縣九：定陶，<span 
class="style7">故曹國，周武王弟叔振鐸所封。禹貢陶丘在西南。陶丘亭。</span>冤句，<span 
class="style7">莽改定陶曰濟平，冤句縣曰濟平亭。師古曰：「句音劬。」</span>呂都，<span 
class="style7">莽曰祈都。</span>葭密，<span class="style7">師古曰：「葭音家。」</span>成陽，<span 
class="style7">有堯冢靈臺。禹貢雷澤在西北。</span>鄄城，<span 
class="style7">莽曰鄄良。師古曰：「鄄音工掾反。」</span>句陽，<span 
class="style7">應劭曰：「左氏傳『句瀆之丘』也。」師古曰：「音鉤。」</span>秺，<span 
class="style7">莽曰萬歲。孟康曰：「音妬。」</span>乘氏。<span 
class="style7">泗水東南至睢陵入淮，過郡六，行千一百一十里。應劭曰：「春秋『敗宋師于乘丘』是也。」師古曰：「睢音雖。」</span></p>
                  <p>沛郡，<span 
class="style7">故秦泗水郡。高帝更名。莽曰吾符。屬豫州。</span>戶四十萬九千七十九，口二百三萬四百八十。縣三十七：相，<span 
class="style7">莽曰吾符亭。</span>龍亢，<span class="style7">晉灼曰：「亢音岡。」</span>竹，<span 
class="style7">莽曰篤亭。李竒曰：「今竹邑。」</span>穀陽，<span 
class="style7">應劭曰：「在穀水之陽。」</span>蕭，<span class="style7">故蕭叔國，宋別封附庸也。</span>向，<span 
class="style7">故國。春秋曰「莒人入向」。姜姓，炎帝後。師古曰：「音餉。」</span>銍，<span 
class="style7">師古曰：「銍音竹乙反。」</span>廣戚，<span class="style7">侯國。莽曰力聚。</span>下蔡，<span 
class="style7">故州來國，為楚所滅，後吳取之，至夫差遷昭侯於此。後四世侯齊竟為楚所滅。</span>豐，<span 
class="style7">莽曰吾豐。</span>鄲，<span class="style7">莽曰單城。孟康曰：「音多。」</span>譙，<span 
class="style7">莽曰延成亭。</span>蘄，<span class="style7">𦉈鄉。高祖破黥布。都尉治。莽曰蘄城。師古曰：「𦉈音直恚反。」𧈬莽曰貢。師古曰：𧈬亦音貢。」</span>輒與，<span 
class="style7">莽曰華樂</span>。山桑，公丘，<span 
class="style7">侯國。故滕國，周懿王子錯叔繡所封，三十一世為齊所滅。師古曰：「左氏傳云『郜、雍、曹、滕，文之昭也』，系本亦云『錯叔繡，文王子』，而此志云懿王子，未詳其義耳。」</span>符離，<span 
class="style7">莽曰符合。</span>敬丘，<span class="style7">侯國。</span><span 
class="style7">應劭曰：「春秋『遇於犬丘』，明帝更名大丘。」</span>夏丘，<span 
class="style7">莽曰歸思。</span>洨，<span 
class="style7">侯國。垓下，高祖破項羽。莽曰育成。應劭曰：「洨水所出，南入淮。」師古曰：「洨音肴。」</span>沛，<span 
class="style7">有鐵官。</span>芒，<span 
class="style7">莽曰博治。應劭曰：「世祖更名臨睢。睢水出焉。」師古曰：「芒音莫郎反。睢音雖。」</span>建成，<span 
class="style7">侯國。</span>城父，<span 
class="style7">夏肥水東南至下蔡入淮，過郡二，行六百二十里。莽曰思善。</span>建平，<span 
class="style7">侯國。莽曰田平。</span>酇，<span class="style7">莽曰贊治。應劭曰：「音嵯。」師古曰：「此縣本為䣜，應音是也。中古以來借酇字為之耳，讀皆為䣜，而莽呼為贊治，則此縣亦有贊音。」</span>栗，<span 
class="style7">侯國。莽曰成富。</span>扶陽，<span class="style7">侯國。莽曰合治。</span>高，<span 
class="style7">侯國。</span>高柴，<span class="style7">侯國。</span>漂陽，<span 
class="style7">如淳曰：「漂音票。」</span>平阿，<span 
class="style7">侯國。莽曰平寧。</span>東鄉，臨都，義成，祈鄉。<span class="style7">侯國。莽曰會穀。</span></p>
                  <p>魏郡，<span 
class="style7">高帝置。莽曰魏城。屬兾州。</span>戶二十一萬二千八百四十九，口九十萬九千六百五十五。縣十八：鄴，<span 
class="style7">故大河在東北入海。</span>館陶，<span 
class="style7">河水別出為屯氏河，東北至章武入海，過郡四，行千五百里。</span>斥丘，<span 
class="style7">莽曰利丘。應劭曰：「斥丘在西南也。」師古曰：「闞駰云地多斥鹵，故曰斥丘。」</span>沙，內黃，<span 
class="style7">清河水出南。應劭曰：「春秋『吳子、晉侯會于黃池』。今黃澤在西。陳留有外黃，故加內云。」臣瓚曰：「國語曰『吳子會諸侯于黃池，掘溝於齊、魯之間』。今陳外黃有黃溝是也。史記曰『伐宋取黃池』。然則不得在魏郡明矣。」師古曰：「瓚說是也，應說失之。」</span>清淵，<span 
class="style7">應劭曰：「清河在西北。」</span>魏，<span 
class="style7">都尉治。莽曰魏城亭。應劭曰：「魏武侯別都。」</span>繁陽，<span 
class="style7">應劭曰：「在繁水之陽。」張晏曰：「其界為繁淵。」</span>元城，<span 
class="style7">應劭曰：「魏武侯公子元食邑於此，因而遂氏焉。」</span>梁期，黎陽，<span 
class="style7">莽曰黎蒸。晉灼曰：「黎山在其南，河水經其東。其山上碑云縣取山之名，取水之陽以為名。」</span>即裴，<span 
class="style7">侯國。莽曰即是。</span><span class="style7">應劭曰：「裴音非。」</span>武始，<span 
class="style7">漳水東至邯鄲入漳，又有拘澗水，東北至邯鄲入白渠。應劭曰：「拘音矩。」</span>邯會，<span 
class="style7">侯國。張晏曰：「漳水之別，自城西南與邯山之水會，今城旁猶有溝渠在也。」師古曰：「邯音下安反。」</span>陰安，平恩，<span 
class="style7">侯國。莽曰延平。</span>邯溝，<span class="style7">侯國。師古曰：「邯水之溝。」</span>武安。<span 
class="style7">欽口山，白渠水所出，東至列人入漳。又有浸水，東北至東昌入虖池河，過郡五，行六百一里。有鐵官。莽曰桓安。師古曰：「浸音子衽反。虖音呼。池音徙何反。其下並同。」</span></p>
                  <p>鉅鹿郡，<span class="style7">秦置。屬兾州。</span>戶十五萬五千九百五十一，口八十二萬七千一百七十七。縣二十：鉅鹿，<span 
class="style7">禹貢大陸澤在北。紂所作沙丘臺在東北七十里。應劭曰：「鹿，林之大者也。」臣瓚曰：「山足曰鹿。」師古曰：「應說是。」</span>南䜌，<span class="style7">莽曰富平。孟康曰：「䜌音良全反。」</span>廣阿，象氏，<span 
class="style7">侯國。莽曰寧昌。</span>廮陶，<span class="style7">師古曰：「廮音一井反。」</span>宋子，<span 
class="style7">莽曰宜子。</span>楊氏，<span class="style7">莽曰功陸。</span>臨平，下曲陽，<span 
class="style7">都尉治。應劭曰：「晉荀吳滅鼓，今鼓聚昔陽亭是也。」師古曰：「常山有上曲陽，故此云下。」</span>貰，<span 
class="style7">師古曰：「音式制反。」</span>郻，<span 
class="style7">莽曰秦聚。師古曰：「音苦么反。」</span>新巿，<span 
class="style7">侯國。莽曰巿樂。</span>堂陽，<span 
class="style7">有鹽官。甞分為經縣。應劭曰：「在堂水之陽。」</span>安定，<span 
class="style7">侯國。</span>敬武，歷鄉，<span class="style7">侯國。莽曰歷聚。</span>樂信，<span 
class="style7">侯國。</span>武陶，<span class="style7">侯國。</span>柏鄉，<span 
class="style7">侯國。</span>安鄉。<span class="style7">侯國。</span></p>
                  <p>常山郡，<span 
class="style7">高帝置。莽曰井關。屬兾州。張晏曰：「恒山在西，避文帝諱，故改曰常山。」</span>戶十四萬一千七百四十一，口六十七萬七千九百五十六。縣十八：元氏，<span 
class="style7">沮水首受中丘西山窮泉谷，東至堂陽入黃河。莽曰井關亭。</span><span 
class="style7">師古曰：「闞駰云趙公子元之封邑，故曰元氏。」</span>石邑，<span 
class="style7">井陘山在西，洨水所出，東南至廮陶入泜。師古曰：「洨音効，又音爻。泜音脂，又音丁計反。其後亦同。」</span>桑中，<span 
class="style7">侯國。</span>靈壽，<span class="style7">中山桓公居此。禹貢衞水出東北，東入虖池。</span>蒲吾，<span 
class="style7">有鐵山。大白渠水首受綿曼水，東南至下曲陽入斯洨。</span><span 
class="style7">應劭曰：「蒲水出中山蒲陰，東入河。」</span>上曲陽，<span 
class="style7">恒山北谷在西北。有祠。并州山。禹貢恒水所出，東入滱。莽曰常山亭。應劭曰：「滱音彄。」</span>九門，<span 
class="style7">莽曰乆門。</span>井陘，<span class="style7">應劭曰：「井陘山在南，音刑。」</span>房子，<span 
class="style7">贊皇山，濟水所出，東至廮陶入泜。莽曰多子。師古曰：「濟音子詣反。」</span>中丘，<span 
class="style7">逢山長谷，渚水所出，東至張邑入濁。莽曰直聚。</span>封斯，<span 
class="style7">侯國。</span>關，平棘，<span 
class="style7">應劭曰：「伐晉取棘蒲也。」師古曰：「功臣表棘蒲侯陳武，平棘侯林摯，是則平棘、棘蒲非一地也。應說失之。」</span>鄗，<span 
class="style7">世祖即位，更名高邑。莽日禾成亭。師古曰：「鄗音呼各反。」</span>樂陽，<span 
class="style7">侯國。莽曰暢苗。</span>平臺，<span class="style7">侯國。莽曰順臺。</span>都鄉，<span 
class="style7">侯國。有鐵官。莽曰分鄉。</span>南行唐。<span 
class="style7">牛飲山白陸谷，滋水所出，東至新市入虖池。都尉治。莽曰延億。</span></p>
                  <p>清河郡，<span 
class="style7">高帝置。莽曰平河。屬兾州。</span>戶二十萬一千七百七十四，口八十七萬五千四百二十二。縣十四：清陽，<span 
class="style7">王都。</span>東武城，繹幕，<span 
class="style7">應劭曰：「繹音亦。」師古曰：「本音弋尺反。」</span>靈，<span 
class="style7">河水別出為鳴犢河，東北至蓨入屯氏河。莽曰播。師古曰：「蓨音條。其下亦同。」</span>厝，<span 
class="style7">莽曰厝治。應劭曰：「安帝以孝德皇后葬於厝，改曰甘陵也。」師古曰：「音趨亦反。」</span>鄃，<span 
class="style7">莽曰善陸。師古曰：「音輸。」</span>貝丘，<span 
class="style7">都尉治。應劭曰：「左氏傳『齊襄公田于貝丘』是。」</span>信成，<span 
class="style7">張甲河首受屯氏別河，東北至蓨入漳水。</span>𢘿題，<span 
class="style7">師古曰：「𢘿，古莎字。」</span>東陽，<span 
class="style7">侯國。莽曰胥陵。</span>信鄉，<span class="style7">侯國。孟康曰：「順帝更名安平。」</span>繚，<span 
class="style7">師古曰：「音良笑反。」</span>棗彊，復陽。<span 
class="style7">莽曰樂歲。應劭曰：「音腹。」</span></p>
                  <p>涿郡，<span class="style7">高帝置。莽曰垣翰。屬幽州。</span>戶十九萬五千六百七，口七十八萬二千七百六十四。<span 
class="style7">有鐵官。</span>縣二十九：涿<span class="style7">，桃水首受淶水，分東至安次入河。</span><span 
class="style7">應劭曰：「涿水出上谷涿鹿縣。」師古曰：「淶音來。」</span>逎，<span 
class="style7">莽曰逎屏。師古曰：「逎古遒字，音字由反。」</span>穀丘，故安，<span 
class="style7">閻鄉，易水所出，東至范陽入濡也，并州浸。水亦至范陽入淶。師古曰：「言易水又至范陽入淶也。濡音乃官反。」</span>南深澤，范陽，<span 
class="style7">莽曰順陰。應劭曰：「在范水之陽。」</span>蠡吾，<span 
class="style7">師古曰：「蠡音禮。」</span>容城，<span class="style7">莽曰深澤。</span>易，廣望，<span 
class="style7">侯國。</span>鄚，<span class="style7">莽曰言符。應劭曰：「音莫。」</span>高陽，<span 
class="style7">莽曰高亭。應劭曰：「在高河之陽。」</span>州鄉，<span class="style7">侯國。</span>安平，<span 
class="style7">都尉治。莽曰廣望亭。</span>樊輿，<span class="style7">侯國。莽曰握符。</span>成，<span 
class="style7">侯國。莽曰宜家。</span>良鄉，<span 
class="style7">侯國。垣水南東至陽鄉入桃。莽曰廣陽。</span>利鄉，<span 
class="style7">侯國。莽曰章符。</span>臨鄉，<span class="style7">侯國。</span>益昌，<span 
class="style7">侯國。莽曰有袟。</span>陽鄉，<span class="style7">侯國。莽曰章武。</span>西鄉，<span 
class="style7">侯國。莽曰移風。</span>饒陽，<span class="style7">應劭曰：「在饒河之陽。」</span>中水，<span 
class="style7">應劭曰：「在易、滱二水之間，故曰中水。」</span>武垣，<span 
class="style7">莽曰垣翰亭。應劭曰：「垣水出良鄉，東入桃。」</span>阿陵，<span 
class="style7">莽曰阿陸。</span>阿武，<span class="style7">侯國。</span>高郭，<span 
class="style7">侯國。莽曰廣隄。</span>親昌。<span class="style7">侯國。</span></p>
                  <p>勃海郡，<span 
class="style7">高帝置。莽曰迎河。屬幽州。師古曰：「在勃海之濵，因以為名。」</span>戶二十五萬六千三百七十七，口九十萬五千一百一十九。縣二十六：浮陽，<span 
class="style7">莽曰浮城。</span>陽信，東光，<span class="style7">有胡蘇亭。</span>阜城，<span 
class="style7">莽曰吾城。</span>千童，<span class="style7">應劭曰：「靈帝改曰饒安。」</span>重合，南皮，<span 
class="style7">莽曰迎河亭。師古曰：「闞駰云章武有北皮亭，故此云南。」</span>定，<span 
class="style7">侯國。</span>章武，<span class="style7">有鹽官。莽曰桓章。</span>中邑，<span 
class="style7">莽曰檢陰。</span>高成，<span class="style7">都尉治。</span>高樂，<span 
class="style7">莽曰為鄉。</span>參戶，<span class="style7">侯國。</span>成平，<span 
class="style7">虖池河，民曰徒駭河。莽曰澤亭。</span>柳，<span class="style7">侯國。</span>臨樂，<span 
class="style7">侯國。莽曰樂亭。</span>東平舒，<span 
class="style7">師古曰：「代郡有平舒，故此加東。」</span>重平，安次，脩市，<span 
class="style7">侯國。莽曰居寧。應劭曰：「音條。」</span>文安，景成，<span 
class="style7">侯國。</span>束州，建成，章鄉，<span class="style7">侯國。</span>蒲領。<span 
class="style7">侯國。</span></p>
                  <p>平原郡，<span 
class="style7">高帝置。莽曰河平。屬青州。</span>戶十五萬四千三百八十七，口六十六萬四千五百四十三。縣十九：平原，<span 
class="style7">有篤馬河，東北入海，五百六十里。</span>鬲，<span 
class="style7">平當以為鬲津。莽曰河平亭。</span><span class="style7">師古曰：「讀與隔同。」</span>高唐，<span 
class="style7">桑欽言漯水所出。師古曰：「漯音它合反。」</span>重丘，平昌，<span 
class="style7">侯國。</span>羽，<span class="style7">侯國。莽曰羽貞。</span>般，<span 
class="style7">莽曰分明。如淳曰：「般音如面般之般。」韋昭曰：「音逋垣反。」師古曰：「爾雅說九河云『鉤般』，郭璞以為水曲如鉤，流般桓也。然今其土俗用如、韋之音。」</span>樂陵，<span 
class="style7">都尉治。莽曰美陽。師古曰：「樂音來各反。」</span>祝阿，<span 
class="style7">莽曰安成。</span>瑗，<span class="style7">莽曰東順亭。</span>阿陽，漯陰，<span 
class="style7">莽曰翼成。應劭曰：「漯水出東武陽，東北入海。」師古曰：「漯音它合反。」</span>朸，<span 
class="style7">莽曰張鄉。應劭曰：「音力。」</span>富平，<span 
class="style7">侯國。莽曰樂安亭。應劭曰：「明帝更名厭次。」</span>安惪，<span 
class="style7">師古曰：「惪，古德字。」</span>合陽，<span class="style7">侯國。莽曰宜鄉。</span>樓虛，<span 
class="style7">侯國。</span>龍頟，<span 
class="style7">侯國。莽曰清鄉。師古曰：「今書本頟字或作額，而崔浩云有龍頟村，作額者非。」</span>安。<span 
class="style7">侯國。</span></p>
                  <p>千乘郡，<span 
class="style7">高帝置。莽曰建信。屬青州。應劭曰：「和帝更名樂安。」</span>戶十一萬六千七百二十七，口四十九萬七百二十。<span 
class="style7">有鐵官、鹽官、均輸官。</span>縣十五：千乘，<span class="style7">有鐵官。</span>東鄒，溼沃，<span 
class="style7">莽曰延亭。</span>平安，<span class="style7">侯國。莽曰鴻睦。</span>博昌，<span 
class="style7">時水東北至鉅定入馬車瀆，幽州浸。</span><span 
class="style7">應劭曰：「昌水出東萊昌陽。」臣瓚曰：「從東萊至博昌，經歷宿水，不得至也。取其嘉名耳。」師古曰：「瓚說是。」</span>蓼城，<span 
class="style7">都尉治。莽曰施武。</span>建信，狄，<span 
class="style7">莽曰利居。應劭曰：「安帝更名曰臨濟。」</span>琅槐，<span 
class="style7">師古曰：「槐音回。」</span>樂安，被陽，<span 
class="style7">侯國。如淳曰：「一作疲，音罷軍之罷。」師古曰：「音皮彼反。」</span>高昌，繁安，<span 
class="style7">侯國。莽曰瓦亭。</span>高宛，<span class="style7">莽曰常鄉。</span>延鄉。</p>
                  <p>濟南郡，<span 
class="style7">故齊。文帝十六年別為濟南國。景帝二年為郡。莽曰樂安。屬青州。</span>戶十四萬七百六十一，口六十四萬二千八百八十四。縣十四：東平陵，<span 
class="style7">有工官、鐵官。</span>鄒，平臺，<span class="style7">莽曰臺治。</span>梁鄒，土鼓，於陵，<span 
class="style7">都尉治。莽曰於陸。</span>陽丘，般陽，<span 
class="style7">莽曰濟南亭。應劭曰：「在般水之陽。」師古曰：「般音盤。」</span>菅，<span 
class="style7">應劭曰：「音姦。」</span>朝陽，<span 
class="style7">侯國。莽曰脩治。應劭曰：「在朝水之陽。」</span>歷城，<span class="style7">有鐵官。</span>猇，<span 
class="style7">侯國。莽曰利成。應劭曰：「音箎。」蘇林曰：「音爻。今東朝陽有猇亭。蔡謩音由，音鴞。」師古曰：「蔡音是，音于虯反。」</span>著，<span 
class="style7">師古曰：「音竹庶反，又音直庶反。而韋昭誤以為蓍龜之蓍字，乃音紀咨反，失之遠矣。」</span>宜成。<span 
class="style7">侯國。</span></p>
                  <p>泰山郡，<span class="style7">高帝置。屬兖州。</span>戶十七萬二千八十六，口七十二萬六千六百四。<span 
class="style7">有工官。汶水出萊毋，西入濟。師古曰：「汶音問。毋與無同。」</span>縣二十四：奉高，<span 
class="style7">有明堂，在西南四里，武帝元封二年造。有工官。</span>博，<span 
class="style7">有泰山廟。岱山在西北，求山上。</span>茬，<span 
class="style7">應劭曰：「茬山在東北。音淄。」師古曰：「又音仕疑反。」</span>盧，<span 
class="style7">都尉治。濟北王都也。</span>肥成，<span class="style7">應劭曰：「肥子國。」</span>蛇丘，<span 
class="style7">隧鄉，故隧國。春秋曰「齊人殲于隧」也。師古曰：「蛇音移。隧音遂。」</span>剛，<span 
class="style7">故闡。莽曰柔。應劭曰：「春秋『秋取酄及闡』，今闡亭是也。」師古曰：「酄音驩。」</span>柴，蓋，<span 
class="style7">臨樂子山，洙水所出，西北至蓋入池水。又沂水南至下邳入泗，過郡五，行六百里，青州浸。師古曰：「蓋讀如本字，又音古盍反。洙音殊。」</span>梁父，<span 
class="style7">師古曰：「以山名縣也。父音甫。」</span>東平陽，南武陽，<span 
class="style7">冠石山，治水所出，南至下邳入泗，過郡二，行九百四十里。莽曰桓宣。應劭曰：「武水所出，南入泗。」</span>萊蕪，<span 
class="style7">原山，甾水所出，東至博昌入泲，幽州寖。又禹貢汶水出西南入泲。汶水，桑欽所言。師古曰：「泲音子禮反。」</span>鉅平，<span 
class="style7">有亭亭山祠。應劭曰：「左氏傳『陽虎入于酄陽關以叛』。今陽關亭是也。」</span>嬴，<span 
class="style7">有鐵官。師古曰：「音盈。」</span>牟，<span 
class="style7">故國。應劭曰：「附庸也。」師古曰：「春秋桓十五年『牟人來朝』，即此也。」</span>蒙陰，<span 
class="style7">禹貢蒙山在西南，有祠。顓臾國在蒙山下。莽曰蒙恩。</span>華，<span 
class="style7">莽曰翼陰。</span>寧陽，<span class="style7">侯國。莽曰寧順。</span>椉丘，<span 
class="style7">師古曰：「春秋莊公十五年『公敗宋師于乘丘』，即此是也。」</span>富陽，桃山，<span 
class="style7">侯國。莽曰裒魯。</span>桃鄉，<span class="style7">侯國。莽曰鄣亭。</span>式。</p>
                  <p>齊郡，<span 
class="style7">秦置。莽曰濟南。屬青州。</span>戶十五萬四千八百二十六，口五十五萬四千四百四十四。縣十二：臨淄，<span 
class="style7">師尚父所封。如水西北至梁鄒入泲。有服官、鐵官。莽曰齊陵。應劭曰：「齊獻公自營丘徙此。」臣瓚曰：「臨淄即營丘也。故晏子曰：『始爽鳩氏居之，逢伯陵居之，太公居之。』又曰：『先君太公築營之丘。』今齊之城中有丘，即營丘也。」師古曰：「瓚說是也。築營之丘，言於營丘地築城邑。」</span>昌國，<span 
class="style7">德會水西北至西安入如。</span>利，<span class="style7">莽曰利治。</span>西安，<span 
class="style7">莽曰東寧。</span>鉅定，<span class="style7">馬車瀆水首受鉅定，東北至琅槐入海。</span>廣，<span 
class="style7">為山，濁水所出，東北至廣饒入鉅定。</span>廣饒，昭南，臨朐，<span 
class="style7">有逢山祠。石膏山，洋水所出，東北至廣饒入鉅定。莽曰監朐。應劭曰：「臨朐山有伯氏駢邑。」師古曰：「朐音劬。洋音祥。」</span>北鄉，<span 
class="style7">侯國。莽曰禺聚。</span>平廣，<span class="style7">侯國。</span>臺鄉。</p>
                  <p>北海郡，<span class="style7">景帝中二年置。屬青州。</span>戶十二萬七千，口五十九萬三千一百五十九。縣二十六：營陵，<span 
class="style7">或曰營丘。莽曰北海亭。應劭曰：「師尚父封於營丘，陵亦丘也。」臣瓚曰：「營丘即臨淄也。營陵，春秋謂之緣陵。」師古曰：「臨淄、營陵，皆舊營丘地。」</span>劇魁，<span 
class="style7">侯國。莽曰上符。</span>安丘，<span class="style7">莽曰誅郅。孟康曰：「今渠丘是。」</span>瓡，<span 
class="style7">侯國。莽曰道德。師古曰：「瓡即執字。」</span>淳于，<span 
class="style7">應劭曰：「春秋『州公如曹』，左氏傳曰『淳于公如曹』。」臣瓚曰：「州，國名也，淳于公國之所都。」</span>益，<span 
class="style7">莽曰探陽。</span>平壽，<span class="style7">應劭曰：「古㘰尋，禹後，今㘰城是也。」臣瓚曰：「㘰尋在河南，不在此也。汲郡古文云『大康居㘰尋，羿亦居之，桀亦居之』。尚書序云『大康失邦，昆弟五人，須于洛汭』，此即大康所居為近洛也。又吳起對魏武侯曰『昔夏桀之居，左河濟，右太華，伊闕在其南，羊腸在其北』，河南城為值之。又周書度邑篇曰武王問太公曰：『吾將因有夏之居，南望過于三塗，北瞻望于有河。』有夏之居，即河南是也。」師古曰：「應說止云㘰尋本是禹後耳，何豫夏國之都乎？瓚說非也。㘰音斟。」</span>劇，<span class="style7">侯國。</span>都昌，<span 
class="style7">有鹽官。</span>平望，<span class="style7">侯國。莽曰所聚。</span>平的，<span 
class="style7">侯國。師古曰：「的音丁歷反，其字從白。」</span>柳泉，<span 
class="style7">侯國。莽曰弘睦。</span>壽光，<span class="style7">有鹽官。莽曰翼平亭。應劭曰：「古㘰灌，禹後，今灌亭是。」</span>樂望，<span class="style7">侯國。</span>饒，<span 
class="style7">侯國。</span>斟，<span class="style7">故國，禹後。</span>桑犢，<span 
class="style7">覆甑山，溉水所出，東北至都昌入海。師古曰：「溉音功代反。」</span>平城，<span 
class="style7">侯國。</span>密鄉，<span class="style7">侯國。</span>羊石，<span 
class="style7">侯國。</span>樂都，<span class="style7">侯國。莽曰拔壟，一作杕，一作枝也。</span>石鄉，<span 
class="style7">侯國。一作正鄉。</span>上鄉，<span class="style7">侯國。</span>新成，<span 
class="style7">侯國。</span>成鄉，<span class="style7">侯國。莽曰石樂。</span>膠陽。<span 
class="style7">侯國。</span></p>
                  <p>東萊郡，<span 
class="style7">高帝置。屬青州。師古曰：「故萊子國也。」</span>戶十萬三千二百九十二，口五十萬二千六百九十三。縣十七：掖，<span 
class="style7">莽曰掖通。</span>腄，<span 
class="style7">有之罘山祠。居上山，聲洋丹水所出，丹東北入海。師古曰：「腄音直瑞反。洋音祥。」</span>平度，<span 
class="style7">莽曰利盧。</span>黃，<span class="style7">有萊山松林萊君祠。莽曰意母。</span>臨朐，<span 
class="style7">有海水祠。莽曰監朐。師古曰：「齊郡已有臨朐，而東萊又有此縣，蓋各以所近為名也。斯類非一。」</span>曲成，<span 
class="style7">有參山萬里沙祠。陽丘山，治水所出，南至沂入海。有鹽官。</span>牟平，<span 
class="style7">莽曰望利。</span>東牟，<span class="style7">有鐵官、鹽官。莽曰弘德。㡉，有百支萊王祠。有鹽官。師古曰：「㡉音堅。」</span>育犁，昌陽，<span 
class="style7">有鹽官。莽曰夙敬亭。</span>不夜，<span 
class="style7">有成山日祠。莽曰夙夜。師古曰：「齊地記云古有日夜出，見於東萊，故萊子立此城，以不夜為名。」</span>當利，<span 
class="style7">有鹽官。莽曰東萊亭。</span>盧鄉，陽樂，<span class="style7">侯國。莽曰延樂。</span>陽石，<span 
class="style7">莽曰識命。</span>徐鄉。</p>
                  <p>琅邪郡，<span 
class="style7">秦置。莽曰填夷。屬徐州。師古曰：「填音竹人反。」</span>戶二十二萬八千九百六十，口一百七萬九千一百。<span 
class="style7">有鐵官。</span>縣五十一：東武，<span class="style7">莽曰祥善。</span>不其，<span 
class="style7">有太一、僊人祠九所，及明堂，武帝所起。如淳曰：「其音基。」</span>海曲，<span 
class="style7">有鹽官。</span>贛榆，<span class="style7">師古曰：「贛音紺。榆音踰。」</span>朱虛，<span 
class="style7">凡山，丹水所出，東北至壽光入海。東泰山，汶水所出，東至安丘入維。有三山、五帝祠。師古曰：「前言汶水出萊蕪入濟，今此又言出朱虛入維，將桑欽所說有異，或者有二汶水乎？五帝祠在汶水之上。」</span>諸，<span 
class="style7">莽曰諸并。師古曰：「春秋『城諸及鄆』者。」</span>梧成，靈門，<span class="style7">有高䂞山。壺山，浯水所出，東北入淮。師古曰：「䂞即柘字也。浯音吾。」</span>姑幕，<span 
class="style7">都尉治。或曰薄姑。莽曰季睦。應劭曰：「左氏傳曰『薄姑氏因之，而後太公因之』。」</span>虗水，<span 
class="style7">侯國。如淳曰：「虗音墟。」</span>臨原，<span class="style7">侯國。莽曰填夷亭。</span>琅邪，<span 
class="style7">越王句踐甞治此，起館臺。有四時祠。師古曰：「山海經云琅邪臺在琅邪之東。」</span>祓，<span 
class="style7">侯國。師古曰：「音廢。」</span>柜，<span 
class="style7">根艾水東入海。莽曰祓同。如淳曰：「音巨。」</span>缾，<span class="style7">侯國。</span><span 
class="style7">如淳曰：「音瓶。」</span>邞，<span 
class="style7">膠水東至平度入海。莽曰純德。師古曰：「音夫，又音扶。」</span>雩叚，<span 
class="style7">侯國。師古曰：「雩音許于反。叚音工下反。」</span>黔陬，<span 
class="style7">故介國也。師古曰：「陬音子侯反。」</span>雲，<span class="style7">侯國。</span>計斤，<span 
class="style7">莒子始起此，後徙莒。有鹽官。師古曰：「即春秋左氏傳所謂介根也，語音有輕重。」</span>稻，<span 
class="style7">侯國。</span>皐虞，<span class="style7">侯國。莽曰盈廬。</span>平昌，長廣，<span 
class="style7">有萊山萊王祠。奚養澤在西，秦地圖曰劇清地，幽州藪。有鹽官。</span>橫，<span 
class="style7">故山，乆台水所出，東南至東武入淮。莽曰令丘。師古曰：「台音怡。」</span>東莞，<span 
class="style7">術水南至下邳入泗，過郡三，行七百一十里，青州浸。孟康曰：「故鄆邑，今鄆亭是也。」師古曰：「莞音官。術水即沭水也，音同。」</span>魏其<span 
class="style7">，侯國。莽曰青泉。</span>昌，<span class="style7">有環山祠。</span>茲鄉，<span 
class="style7">侯國。</span>箕，<span 
class="style7">侯國。禹貢濰水北至昌都入海，過郡三，行五百二十里，兖州浸也。</span>椑，<span 
class="style7">夜頭水南至海。莽曰識命。</span><span class="style7">應劭曰：「音裨。」</span>高廣，<span 
class="style7">侯國。</span>高鄉，<span class="style7">侯國。</span>柔，<span 
class="style7">侯國。</span>即來，<span class="style7">侯國。莽曰盛睦。</span>麗，<span 
class="style7">侯國。</span>武鄉，<span class="style7">侯國。莽曰順理。</span>伊鄉，<span 
class="style7">侯國。</span>新山，<span class="style7">侯國。</span>高陽，<span 
class="style7">侯國。</span>昆山，<span class="style7">侯國。</span>參封，<span 
class="style7">侯國。</span>折泉，<span class="style7">侯國。折泉水北至莫入淮。</span>博石，<span 
class="style7">侯國。</span>房山，<span class="style7">侯國。</span>慎鄉，<span 
class="style7">侯國。</span>駟望，<span class="style7">侯國。莽曰泠鄉。師古曰：「泠音零。」</span>安丘，<span 
class="style7">侯國。莽曰寧鄉。</span>高陵，<span class="style7">侯國。莽曰蒲陸。</span>臨安，<span 
class="style7">侯國。莽曰誠信。</span>石山。<span class="style7">侯國。</span></p>
                  <p>東海郡，<span 
class="style7">高帝置。莽曰沂平。屬徐州。應劭曰：「秦郯郡。」</span>戶三十五萬八千四百一十四，口百五十五萬九千三百五十七。縣三十八：郯，<span 
class="style7">故國，少昊後，盈姓。應劭曰：「音談。」</span>蘭陵，<span 
class="style7">莽曰蘭東。孟康曰：「次室亭魯伯是。」</span>襄賁，<span 
class="style7">莽曰章信。應劭曰：「賁音肥。」</span>下邳，<span 
class="style7">葛嶧山在西，古文以為嶧陽。有鐵官。莽曰閏儉。應劭曰：「邳在薛，其後徙此，故曰下。」臣瓚曰：「有上邳，故曰下邳也。」師古曰：「瓚說是。」</span>良成，<span 
class="style7">侯國。莽曰承翰。師古曰：「左氏傳所謂『晉侯會吳子於良』，即此是。」</span>平曲，<span 
class="style7">莽曰平端。</span>戚，<span class="style7">鄭氏曰：「音憂戚。」</span>朐，<span 
class="style7">秦始皇立石海上以為東門闕。有鐵官。</span>開陽，<span 
class="style7">故鄅國。莽曰厭虜。師古曰：「鄅音禹。厭音一涉反。」</span>費，<span 
class="style7">故魯季氏邑。都尉治。莽曰順從。師古曰：「音祕。」</span>利成，<span 
class="style7">莽曰流泉。</span>海曲，<span class="style7">莽曰東海亭。</span>蘭祺，<span 
class="style7">侯國。莽曰溥睦。</span>繒，<span class="style7">故國，禹後。莽曰繒治。</span>南成，<span 
class="style7">侯國。</span>山鄉，<span class="style7">侯國。</span>建鄉，<span 
class="style7">侯國。</span>即丘，<span class="style7">莽曰就信。孟康曰：「古祝丘。」</span>祝其，<span 
class="style7">禹貢羽山在南，鯀所殛。莽曰猶亭。</span>臨沂，厚丘，<span 
class="style7">莽曰祝其亭。</span>容丘，<span class="style7">侯國。祠水東南至下邳入泗。</span>東安，<span 
class="style7">侯國。莽曰業亭。</span>合鄉，<span class="style7">莽曰合聚。</span>承，<span 
class="style7">莽曰承治。應劭曰：「音證。」</span>建陽，<span class="style7">侯國。莽曰建力。</span>曲陽，<span 
class="style7">莽曰從羊。應劭曰：「在淮曲之陽。」</span>司吾，<span 
class="style7">莽曰息吾。應劭曰：「左傳吳執鍾吾子。」</span>于鄉，<span class="style7">侯國。</span>平曲，<span 
class="style7">侯國。莽曰端平。</span>都陽，<span 
class="style7">侯國。應劭曰：「春秋『齊人遷陽』是。」</span>陰平，<span class="style7">侯國。</span>郚鄉，<span 
class="style7">侯國。莽曰徐亭。師古曰：「郚音吾，又音魚。」</span>武陽，<span 
class="style7">侯國。莽曰弘亭。</span>新陽，<span class="style7">侯國。莽曰博聚。</span>建陵，<span 
class="style7">侯國。莽曰付亭。</span>昌慮，<span 
class="style7">侯國。莽曰慮聚。師古曰：「慮音廬。」</span>都平。<span class="style7">侯國。</span></p>
                  <p>臨淮郡，<span 
class="style7">武帝元狩六年置。莽曰淮平。</span>戶二十六萬八千二百八十三，口百二十三萬七千七百六十四。縣二十九：徐，<span 
class="style7">故國，盈姓。至春秋時徐子章禹為楚所滅。莽曰徐調。</span>取慮，<span 
class="style7">師古曰：「取音趨，又音秋。慮音廬。」</span>淮浦，<span 
class="style7">游水北入海。莽曰淮敬。應劭曰：「淮涯也。」</span>盱眙，<span 
class="style7">都尉治。莽曰武匡。</span><span class="style7">應劭曰：「音吁怡。」</span>厹猶，<span 
class="style7">莽曰秉義。師古曰：「厹音仇。」</span>僮，<span class="style7">莽曰成信。</span>射陽，<span 
class="style7">莽曰監淮亭。應劭曰：「在射水之陽。」</span>開陽，贅其，<span 
class="style7">師古曰：「贅音之銳反。」</span>高山，<span 
class="style7">應劭曰：「高山在東南。」</span>睢陵，<span 
class="style7">莽曰睢陸。師古曰：「睢音雖。」</span>鹽瀆，<span class="style7">有鐵官。</span>淮陰，<span 
class="style7">莽曰嘉信。</span>淮陵，<span class="style7">莽曰淮陸。</span>下相，<span 
class="style7">莽曰從德。應劭曰：「相水出沛國，故加下。」</span>富陵，<span class="style7">莽曰<img 
src="../../imgs/1095.gif" alt="1095" />虜。師古曰：「<img 
src="../../imgs/1095.gif" alt="1095" />音朔。」</span>東陽，播旌，<span 
class="style7">莽曰著信。</span>西平，<span class="style7">莽曰永聚。</span>高平，<span 
class="style7">侯國。莽曰成丘。</span>開陵，<span class="style7">侯國。莽曰成鄉。</span>昌陽，<span 
class="style7">侯國。</span>廣平，<span class="style7">侯國。莽曰平寧。</span>蘭陽，<span 
class="style7">侯國。莽曰建節。</span>襄平，<span class="style7">侯國。莽曰相平。</span>海陵，<span 
class="style7">有江海會祠。莽曰亭間。</span>輿，<span class="style7">莽曰美德。</span>堂邑，<span 
class="style7">有鐵官。</span>樂陵。<span class="style7">侯國。</span></p>
                  <p>會稽郡，<span 
class="style7">秦置。高帝六年為荊國，十二年更名吳。景帝四年屬江都。屬揚州。</span>戶二十二萬三千三十八，口百三萬二千六百四。縣二十六：吳，<span 
class="style7">故國，周太伯所邑。具區澤在西，揚州藪，古文以為震澤。南江在南，東入海，揚州川。莽曰泰德。</span>曲阿，<span 
class="style7">故雲陽。莽曰風美。</span>烏傷，<span class="style7">莽曰烏孝。</span>毗陵，<span 
class="style7">季札所居。江在北，東入海，揚州川。莽曰毗壇。師古曰：「舊延陵，漢改之。」</span>餘暨，<span 
class="style7">蕭山，潘水所出，東入海。莽曰餘衍。應劭曰：「吳王闔閭弟夫概之所邑。」師古曰：「應說非也。暨音旣。下諸暨亦同。潘音甫元反。」</span>陽羨，諸暨，<span 
class="style7">莽曰疏虜。</span>無錫，<span class="style7">有歷山，春申君歲祠以牛。莽曰有錫。</span>山陰，<span 
class="style7">會稽山在南，上有禹冢、禹井，揚州山。越王句踐本國。有靈文園。師古曰：「靈文侯，薄太后父。」</span>丹徒，<span 
class="style7">師古曰：「即春秋云朱方也。」</span>餘姚，婁，<span 
class="style7">有南武城，闔閭所起以候越。莽曰婁治。</span>上虞，<span 
class="style7">有仇亭。柯水東入海。莽曰會稽。</span>海鹽，<span 
class="style7">故武原鄉。有鹽官。莽曰展武。</span>剡，<span 
class="style7">莽曰盡忠。師古曰：「音上冉反。」</span>由拳，<span 
class="style7">柴辟，故就李鄉，吳、越戰地。應劭曰：「古之檇李也。」師古曰：「拳音權。辟讀曰壁。檇音子遂反。」</span>大末，<span 
class="style7">穀水東北至錢唐入江。莽曰末治。孟康曰：「大音如闥。」</span>烏程，<span 
class="style7">有歐陽亭。</span><span class="style7">師古曰：「歐音烏侯反。」</span>句章，<span 
class="style7">渠水東入海。</span>餘杭，<span class="style7">莽曰進睦。</span><span 
class="style7">孟康曰：「杭音行伍之行。」</span>鄞，<span 
class="style7">有鎮亭，有鮚埼亭。東南有天門水入海。有越天門山。莽曰謹。師古曰：「鄞音牛斤反。鮚音結，蚌也，長一寸，廣二分，有一小蟹在其腹中。埼，曲岸也，其中多鮚，故以名亭。埼音鉅依反。」</span>錢唐，<span 
class="style7">西部都尉治。武林山，武林水所出，東入海，行八百三十里。莽曰泉亭。</span>鄮，<span 
class="style7">莽曰海治。孟康曰：「音貿。」</span>富春，<span class="style7">莽曰誅歲。</span>治，<span 
class="style7">師古曰：「本閩越地。」</span>回浦。<span class="style7">南部都尉治。</span></p>
                  <p>丹揚郡，<span 
class="style7">故鄣郡。屬江都。武帝元封二年更名丹揚。屬揚州。</span>戶十萬七千五百四十一，口四十萬五千一百七十一。<span 
class="style7">有銅官。</span>縣十七：宛陵，<span 
class="style7">彭澤聚在西南。清水西北至蕪湖入江。莽曰無宛。</span>於朁，<span 
class="style7">師古曰：「朁音潛。」</span>江乘，<span class="style7">莽曰相武。</span>春穀，秣陵，<span 
class="style7">莽曰宣亭。</span>故鄣，<span class="style7">莽曰候望。</span><span 
class="style7">師古曰：「鄣音章。」</span>句容，涇，<span 
class="style7">韋昭曰：「涇水出蕪湖。」</span>丹陽，<span 
class="style7">楚之先熊繹所封，十八世，文王徙郢。</span>石城，<span 
class="style7">分江水首受江，東至餘姚入海，過郡二，行千二百里。</span>胡孰，陵陽，<span 
class="style7">桑欽言淮水出東南，北入大江。</span>蕪湖，<span 
class="style7">中江出西南，東至陽羨入海，揚州川。</span>黝，<span 
class="style7">漸江水出南蠻夷中，東入海。成帝鴻嘉二年為廣德王國。莽曰愬虜。師古曰：「黝音伊，字本作黟。其音同。」</span>溧陽，<span 
class="style7">應劭曰：「溧水所出南湖也。」師古曰：「音栗。」</span>歙，<span 
class="style7">都尉治。師古曰：「音攝。」</span>宣城。</p>
                  <p>豫章郡，<span 
class="style7">高帝置。莽曰九江。屬揚州。</span>戶六萬七千四百六十二，口三十五萬一千九百六十五。縣十八：南昌，<span 
class="style7">莽曰宜善。</span>廬陵，<span class="style7">莽曰桓亭。</span>彭澤，<span 
class="style7">禹貢彭蠡澤在西。</span>鄱陽，<span 
class="style7">武陽鄉右十餘里有黃金采。鄱水西入湖漢。莽曰鄉亭。孟康曰：「鄱音婆。」師古曰：「采者，謂采取金之處。」</span>歷陵，<span 
class="style7">傅昜山、傅昜川在南，古文以為傅淺原。莽曰蒲亭。師古曰：「傅讀曰敷。昜，古陽字。」</span>餘汗，<span 
class="style7">餘水在北，至鄡陽入湖漢。莽曰治干。應劭曰：「汗音干。」師古曰：「鄡音口堯反。」</span>柴桑，<span 
class="style7">莽曰九江亭。</span>艾，<span 
class="style7">脩水東北至彭澤入湖漢，行六百六十里。莽曰治翰。</span>贛，<span 
class="style7">豫章水出西南，北入大江。如淳曰：「音感。」</span>新淦，<span 
class="style7">都尉治。莽曰偶亭。應劭曰：「淦水所出，西入湖漢也。」師古曰：「淦音紺，又音古含反。」</span>南城，<span 
class="style7">盱水西北至南昌入湖漢。師古曰：「盱音香于反。」</span>建成，<span 
class="style7">蜀水東至南昌入湖漢。莽曰多聚。</span>宜春，<span 
class="style7">南水東至新淦入湖漢。莽曰脩曉。</span>海昏，<span 
class="style7">莽曰宜生。師古曰：「即昌邑王賀所封。」</span>雩都，<span 
class="style7">湖漢水東至彭澤入江，行千九百八十里。師古曰：「音于。」</span>鄡陽，<span 
class="style7">莽曰豫章。</span>南壄，<span class="style7">彭水東入湖漢。</span>安平，<span 
class="style7">侯國。莽曰安寧。</span></p>
                  <p>桂陽郡，<span class="style7">高帝置。莽曰南平。屬荊州。</span>戶二萬八千一百一十九，口十五萬六千四百八十八。<span 
class="style7">有金官。</span>縣十一：郴，<span 
class="style7">耒山，耒山所出，西南至湘南入湖。項羽所立義帝都此。莽曰宣風。師古曰：「郴音丑林反。耒音郎內反。」</span>臨武，<span 
class="style7">秦水東南至湞陽入匯，行七百里。莽曰大武。師古曰：「湞音丈庚反，又音貞。匯音胡賄反。」</span>便，<span 
class="style7">莽曰便屏。</span>南平，耒陽，<span 
class="style7">舂山，舂水所出，北至酃入湖，過郡二，行七百八十里。莽曰南平亭。師古曰：「在耒水之陽也。酃音靈。」</span>桂陽，<span 
class="style7">匯水南至四會入鬱，過郡二，行九百里。應劭曰：「桂水所出，東北入湘。」</span>陽山，<span 
class="style7">侯國。應劭曰：「今陰山也。」師古曰：「下自有陰山。應說非也。」</span>曲江，<span 
class="style7">莽曰除虜。</span>含洭，<span 
class="style7">應劭曰：「洭水所出，東北入沅。」師古曰：「洭音匡。沅音元。」</span>湞陽，<span 
class="style7">莽曰基武。應劭曰：「湞水出南海龍川，西入秦。」</span>陰山。<span class="style7">侯國。</span></p>
                  <p>武陵郡，<span class="style7">高帝置。莽曰建平。屬荊州。</span>戶三萬四千一百七十七，口十八萬五千七百五十八。縣十三：索，<span 
class="style7">漸水東入沅。</span><span 
class="style7">應劭曰：「順帝更名漢壽。」如淳曰：「音繩索之索。」師古曰：「沅音元。」</span>孱陵，<span 
class="style7">莽曰孱陸。應劭曰：「孱音踐。」師古曰：「音仕連反。」</span>臨沅，<span 
class="style7">莽曰監元。應劭曰：「沅水出牂柯，入于江。」</span>沅陵，<span 
class="style7">莽曰沅陸。</span>鐔成，<span 
class="style7">康谷水南入海。玉山，潭水所出，東至阿林入鬱，過郡二，行七百二十里。應劭曰：「潭水所出，東入鬱。音淫。」孟康曰：「鐔音潭。」師古曰：「孟音是。」</span>無陽，<span 
class="style7">無水首受故且蘭，南入沅，八百九十里。師古曰：「且音子余反。」</span>遷陵，<span 
class="style7">莽曰遷陸。</span>辰陽，<span 
class="style7">三山谷，辰水所出，南入沅，七百五十里。莽曰會亭。應劭曰：「辰水所出，東入沅。」</span>酉陽，<span 
class="style7">應劭曰：「酉水所出，東入湘。」</span>義陵，<span 
class="style7">鄜梁山，序水所出，西入沅。莽曰建平。</span><span 
class="style7">師古曰：「鄜音敷。」</span>佷山，<span 
class="style7">孟康曰：「音恒。出藥草恒山。」</span>零陽，<span 
class="style7">應劭曰：「零水所出，東南入湘。」</span>充。<span 
class="style7">酉原山，酉水所出，南至沅陸入沅，行千二百里。歷山，澧水所出，東至下雋入沅，過郡二，行一千二百里。師古曰：「澧音禮。雋音辭兖反。」</span></p>
                  <p>零陵郡，<span 
class="style7">武帝元鼎六年置。莽曰九疑。屬荊州。</span>戶二萬一千九十二，口十三萬九千三百七十八。縣十：零陵，<span 
class="style7">陽海山，湘水所出，北至酃入江，過郡二，行二千五百三十里。又有離水，東南至廣信入鬱林，行九百八十里。</span>營道，<span 
class="style7">九疑山在南。莽曰九疑亭。</span>始安，夫夷，營浦，都梁，<span 
class="style7">侯國。路山，資水所出，東北至益陽入沅，過郡二，行千八百里。</span>泠道，<span 
class="style7">莽曰泠陵。</span><span 
class="style7">應劭曰：「泠水出丹陽宛陵，西北入江。」臣瓚曰：「宛陵在豫章北界，相去三千里，又隔諸水，不得從下逆至泠道而復入江也。」師古曰：「瓚說是。泠音零。」</span>泉陵，<span 
class="style7">侯國。莽曰溥閏。</span>洮陽，<span class="style7">莽曰洮治。如淳曰：「洮音韜。」</span>鍾武。<span 
class="style7">莽曰鍾桓。應劭曰：「今重安。」</span></p>
                  <p>漢中郡，<span class="style7">秦置。莽曰新成。屬益州。</span>戶十萬一千五百七十，口三十萬六百一十四。縣十二：西城，<span 
class="style7">應劭曰：「世本媯虛在西北，舜之居。」</span>旬陽，<span 
class="style7">北山，旬水所出，南入沔。</span>南鄭，<span 
class="style7">旱山，池水所出，東北入漢。</span>襃中，<span class="style7">都尉治。漢陽鄉。</span>房陵，<span 
class="style7">淮山，淮水所出，東至中廬入沔。又有筑水，東至筑陽亦入沔。東山，沮水所出，東至郢入江，行七百里。</span><span 
class="style7">師古曰：「筑音逐。」</span>安陽，<span 
class="style7">鬵谷水出西南，北入漢。在谷水出北，南入漢。師古曰：「鬵音潛，其字亦或從水。」</span>成固，沔陽，<span 
class="style7">有鐵官。應劭曰：「沔水出武都，東南入江。」如淳曰：「此方人謂漢水為沔水。」師古曰：「漢上曰沔。音莫踐反。」</span>鍚，<span 
class="style7">莽曰鍚治。應劭曰：「音陽。」師古曰：「即春秋所謂鍚穴。」</span>武陵，上庸，長利。<span 
class="style7">有鄖關。師古曰：「音云。」</span></p>
                  <p>廣漢郡，<span class="style7">高帝置。莽曰就都。屬益州。</span>戶十六萬七千四百九十九，口六十六萬二千二百四十九。<span 
class="style7">有工官。</span>縣十三：梓潼，<span 
class="style7">五婦山，馳水所出，南入涪，行五百五十里。莽曰子同。應劭曰：「潼水所出，南入墊江。墊音徒浹反。」師古曰：「潼音童。涪音浮。」</span>汁方，<span 
class="style7">莽曰美信。應劭曰：「汁音十。」</span>涪，<span 
class="style7">有孱亭。莽曰統睦。應劭曰：「涪水出廣漢，南入漢。」雒，章山，雒水所出，南至新都谷入湔。有工官。莽曰吾雒。師古曰：「湔音子先反。」</span>緜竹，<span 
class="style7">紫巖山，緜水所出，東至新都北入雒。都尉治。</span>廣漢，<span 
class="style7">莽曰廣信。</span>葭明，<span 
class="style7">應劭曰：「音家盲。」師古曰：「明音萌。」</span>郪，<span 
class="style7">師古曰：「音妻，又音千私反。」</span>新都，甸氐道，<span 
class="style7">白水出徼外，東至葭明入漢，過郡一，行九百五十里。莽曰致治。李竒曰：「甸音媵。」師古曰：「音食證反。」</span>白水，<span 
class="style7">應劭曰：「出徼外，北入漢。」</span>剛氐道，<span 
class="style7">涪水出徼外，南至墊江入漢，過郡二，行千六十九里。</span>陰平道。<span 
class="style7">北部都尉治。莽曰摧虜。</span></p>
                  <p>蜀郡，<span 
class="style7">秦置。有小江入，并行千九百八十里。禹貢桓水出蜀山西南，行羌中，入南海。莽曰導江。屬益州。</span>戶二十六萬八千二百七十九，口百二十四萬五千九百二十九。縣十五：成都，<span 
class="style7">戶七萬六千二百五十六。有工官。</span>郫<span 
class="style7">，禹貢江沱在西，東入大江。師古曰：「郫音疲。沱音徒何反。」</span>繁，廣都，<span 
class="style7">莽曰就都亭。</span>臨卭，<span 
class="style7">僕千水東至武陽入江，過郡二，行五百一十里。有鐵官、鹽官。莽曰監卭。應劭曰：「卭水出嚴道卭來山，東入青衣。」</span>青衣，<span 
class="style7">禹貢蒙山谿大渡水東南至南安入渽。應劭曰：「順帝更名漢嘉也。」師古曰：「渽音哉。」</span>江原，<span 
class="style7">𨞪水首受江，南至武陽入江。莽曰卭原。應劭曰：「𨞪音壽。」</span>嚴道，<span 
class="style7">卭來山，卭水所出，東入青衣。有木官。莽曰嚴治。</span>緜虒，<span 
class="style7">玉壘山，湔水所出，東南至江陽入江，過郡三，行千八百九十里。應劭曰：「虒音斯。」師古曰：「湔音子千反。」</span>旄牛，<span 
class="style7">鮮水出徼外，南入若水。若水亦出徼外，南至大莋入繩，過郡二，行千六百里。師古曰：「莋音才各反。」</span>徙，<span 
class="style7">師古曰：「音斯。」</span>湔氐道，<span 
class="style7">禹貢崏山在西徼外，江水所出，東南至江都入海，過郡七，行二千六百六十里。師古曰：「音丁奚反。」</span>汶江，<span 
class="style7">渽水出徼外，南至南安，東入江，過郡三，行三千四十里。江沱在西南，東入江。師古曰：「沱音徒何反。」</span>廣柔，蠶陵。<span 
class="style7">莽曰步昌。</span></p>
                  <p>犍為郡，<span class="style7">武帝建元六年開。莽曰西順。屬益州。</span><span 
class="style7">應劭曰：「故夜郎國。」</span>戶十萬九千四百一十九，口四十八萬九千四百八十六。縣十二：僰道，<span 
class="style7">莽曰僰治。應劭曰：「故僰侯國也。音蒲北反。」</span>江陽，武陽，<span 
class="style7">有鐵官。莽曰戢成。</span>南安，<span class="style7">有鹽官、鐵官。</span>資中，符，<span 
class="style7">溫水南至鄨入黚水，黚水亦南至鄨入江。莽曰符信。</span><span 
class="style7">師古曰：「鄨音蔽，又音鼈。黚音紀炎反。」</span>牛鞞，<span 
class="style7">孟康曰：「音髀。」師古曰：「音必爾反。」</span>南廣，<span 
class="style7">汾關山，符黑水所出，北至僰道入江。又有大涉水，北至符入江，過郡三，行八百四十里。</span>漢陽，<span 
class="style7">都尉治。山闟谷，漢水所出，東至鄨入延。莽曰新通。師古曰：「闟音它盍反。」𨚲䣕，莽曰孱䣕。師古曰：「䣕音莫亞反。孱音仕連反。」</span>朱提，<span 
class="style7">山出銀。應劭曰：「朱提山在西南。」蘇林曰：「朱音銖。提音時。北方人名匕曰匙。」</span>堂琅。</p>
                  <p>越嶲郡，<span 
class="style7">武帝元鼎六年開。莽曰集嶲。屬益州。應劭曰：「故卭都國也。有嶲水。言越此水以章休盛也。」師古曰：「嶲音先蕊反。」</span>戶六萬一千二百八，口四十萬八千四百五。縣十五：邛都，<span 
class="style7">南山出銅。有卭池澤。</span>遂乆，<span 
class="style7">繩水出徼外，東至僰道入江，過郡二，行千四百里。</span>靈關道，臺登，<span 
class="style7">孫水南至會無入若，行七百五十里。應劭曰：「今曰臺高。」</span>定莋，<span 
class="style7">出鹽。步北澤在南。都尉治。師古曰：「莋音才各反。其下並同。本筰都也。」</span>會無，<span 
class="style7">東山出碧。</span>莋秦，大莋，姑復，<span 
class="style7">臨池澤在南。師古曰：「復音扶目反。」</span>三絳，蘇示，<span 
class="style7">尼江在西北。師古曰：「示讀曰祗。尼，古夷字。」</span>闌，<span 
class="style7">師古曰：「音蘭。」</span>卑水，<span class="style7">孟康曰：「音班。」</span>灊街，<span 
class="style7">師古曰：「灊音潛，又音才心反。其下亦同。」</span>青蛉。<span 
class="style7">臨池灊在北。僕水出徼外，東南至來惟入勞，過郡二，行千八百八十里，則禺同山。有金馬、碧雞。應劭曰：「青蛉水出西，東入江也。」師古曰：「蛉音零，禺音愚。」</span></p>
                  <p>益州郡，<span 
class="style7">武帝元封二年開。莽曰就新。屬益州。應劭曰：「故滇王國也。」師古曰：「滇音顛。其下並同。」</span>戶八萬一千九百四十六，口五十八萬四百六十三。縣二十四：滇池，<span 
class="style7">大澤在西，滇池澤在西北。有黑水祠。</span>雙柏，同勞，銅瀨，<span 
class="style7">談虜山，迷水所出，東至談稾入溫。</span>連然，<span class="style7">有鹽官。</span>俞元，<span 
class="style7">池在南，橋水所出，東至毋單入溫，行千九百里。懷山出銅。</span>收靡，<span 
class="style7">南山臘谷，涂水所出，西北至越嶲入繩，過郡二，行千二十里。李竒曰：「靡音麻，即升麻，殺毒藥所出也。」師古曰：「涂音途。」</span>穀昌，秦臧，<span 
class="style7">牛蘭山，即水所出，南至雙柏入僕，行八百二十里。</span>邪龍，味，<span 
class="style7">孟康曰：「音昧。」</span>昆澤，葉榆，<span 
class="style7">葉榆澤在東。貪水首受青蛉，南至邪龍入僕，行五百里。師古曰：「葉音弋涉反。」</span>律高，<span 
class="style7">西石空山出錫，東南盢町山出銀、鉛。師古曰：「盢音呼鶰反。町音挺。」</span>不韋，雲南，嶲唐，<span 
class="style7">周水首受徼外。又有類水，西南至不韋，行六百五十里。</span>弄棟，<span 
class="style7">東農山，毋血水出，北至三絳南入繩，行五百一十里。</span>比蘇，<span 
class="style7">師古曰：「比音頻二反。」</span>賁古，<span 
class="style7">北采山出錫，西羊山出銀、鉛，南烏山出錫。師古曰：「賁音奔。」</span>毋棳，<span 
class="style7">橋水首受橋山，東至中留入潭，過郡四，行三千一百二十里。莽曰有棳。師古曰：「毋讀與無同。棳音之悅反，其字從木。」</span>勝休<span 
class="style7">，河水東至毋棳入橋。莽曰勝僰。</span>健伶，<span 
class="style7">應劭曰：「音鈴。」</span>來唯。<span class="style7">從𨹁山出銅。勞水出徼外，東至麋泠入南海，過郡三，行三千五百六十里。師古曰：「𨹁音胡工反。泠音零。」</span></p>
                  <p>䍧柯郡，<span 
class="style7">武帝元鼎六年開。莽曰同亭。有柱蒲關。屬益州。</span><span 
class="style7">應劭曰：「臨牂柯江也。」師古曰：「牂柯，係船杙也。華陽國志云，楚頃襄王時，遣莊蹻伐夜郎，軍至且蘭，椓船於岸而步戰。旣滅夜郎，以且蘭有椓船牂柯處，乃改其名為牂柯。杙音弋。」</span>戶二萬四千二百一十九，口十五萬三千三百六十。縣十七：故且蘭，<span 
class="style7">沅水東南至益陽入江，過郡二，行二千五百三十里。應劭曰：「故且蘭侯邑也。且音苴。」師古曰：「音子閭反。」</span>鐔封，<span 
class="style7">溫水東至廣鬱入鬱，過郡二，行五百六十里。師古曰：「鐔音尋，又音淫。」</span>鄨，<span 
class="style7">不狼山，鄨水所出，東入沅，過郡二，行七百三十里。孟康曰：「鄨音鷩。」師古曰：「音不列反。」</span>漏卧，<span 
class="style7">應劭曰：「故漏卧侯國。」</span>平夷，同竝，<span 
class="style7">應劭曰：「故同竝侯邑。竝音伴。」</span>談指，宛溫，<span 
class="style7">師古曰：「宛音於元反。」</span>毋斂，<span 
class="style7">剛水東至潭中入潭。莽曰有斂。師古曰：「潭音大含反。」</span>夜郎，<span 
class="style7">豚水東至廣鬱。都尉治。莽曰同亭。應劭曰：「故夜郎侯邑。」</span>毋單，<span 
class="style7">師古曰：「毋讀與無同。單音丹。」</span>漏江，西隨，<span 
class="style7">麋水西受徼外，東至麋泠入尚龍谿，過郡二，行千一百六里。</span>都夢，<span 
class="style7">壺水東南至麋泠入尚龍谿，過郡二，行千一百六十里。</span>談稾，<span 
class="style7">師古曰：「稾音工老反。」</span>進桑，<span class="style7">南部都尉治。有關。</span>句町。<span 
class="style7">文象水東至增食入鬱。又有盧唯水、來細水、伐水。莽曰從化。應劭曰：「故句町國。」師古曰：「音劬挺。」</span></p>
                  <p>巴郡，<span 
class="style7">秦置。屬益州。應劭曰：「左氏巴子使韓服告楚。」</span>戶十五萬八千六百四十三，口七十萬八千一百四十八。縣十一：江州，臨江，<span 
class="style7">莽曰監江。</span>枳，<span 
class="style7">如淳曰：「音徙，或音抵。」師古曰：「音之爾反。」</span>閬中，<span 
class="style7">彭道將池在南，彭道魚池在西南。師古曰：「閬音浪。」</span>墊江，<span 
class="style7">孟康曰：「音重疊之疊。」</span>朐忍，<span 
class="style7">容毋水所出，南入江。有橘官、鹽官。</span><span 
class="style7">師古曰：「朐音劬。」</span>安漢，<span class="style7">是魚池在南。莽曰安新。</span>宕渠，<span 
class="style7">符特山在西南。潛水西南入江。不曹水出東北，南入灊。師古曰：「宕音徒浪反。」</span>魚復，<span 
class="style7">江關，都尉治。有橘官。應劭曰：「復音腹。」</span>充國，涪陵。<span 
class="style7">莽曰巴亭。師古曰：「涪音浮。」</span></p>
                  <hr />
              </div>
              <div class="next1">
<a href="027c.htm">上卷</a> / <a href="a02.htm">漢書目錄</a> / <a 
href="028b.htm">下卷</a> /			  </div>
<!-- end .main --></div>
<!-- end #main --></div>
   <script>
      var navigation = responsiveNav("foo", {customToggle: ".nav-toggleL"});
    </script>

   <div id="footer">
    <script type="text/javascript">
		Foot();
	</script>
    </div>
<!-- end .gridContainer --></div>
</body>
</html>

